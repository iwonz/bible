<?xml version="1.0" encoding="UTF-8"?>
<usfx version="2.5">
  <book id="PS">
    <c id="1">
      <v id="1">beatus vir qui non abiit in consilio impiorum et in via peccatorum non stetit et in cathedra pestilentiae non sedit</v>
      <v id="2">sed in lege Domini voluntas eius et in lege eius meditabitur die ac nocte</v>
      <v id="3">et erit tamquam lignum quod plantatum est secus decursus aquarum quod fructum suum dabit in tempore suo et folium eius non defluet et omnia quaecumque faciet prosperabuntur</v>
      <v id="4">non sic impii non sic; sed tamquam pulvis quem proicit ventus a facie terrae;</v>
      <v id="5">ideo non resurgent impii in iudicio neque peccatores in consilio iustorum</v>
      <v id="6">quoniam novit Dominus viam iustorum et iter impiorum peribit</v>
    </c>
    <c id="2">
      <v id="1">psalmus David quare fremuerunt gentes et populi meditati sunt inania</v>
      <v id="2">adstiterunt reges terrae et principes convenerunt in unum adversus Dominum et adversus christum eius diapsalma</v>
      <v id="3">disrumpamus vincula eorum et proiciamus a nobis iugum ipsorum</v>
      <v id="4">qui habitat in caelis inridebit eos et Dominus subsannabit eos</v>
      <v id="5">tunc loquetur ad eos in ira sua et in furore suo conturbabit eos</v>
      <v id="6">ego autem constitutus sum rex ab eo super Sion montem sanctum eius praedicans praeceptum eius</v>
      <v id="7">Dominus dixit ad me filius meus es tu ego hodie genui te</v>
      <v id="8">postula a me et dabo tibi gentes hereditatem tuam et possessionem tuam terminos terrae</v>
      <v id="9">reges eos in virga ferrea tamquam vas figuli confringes eos</v>
      <v id="10">et nunc reges intellegite erudimini qui iudicatis terram</v>
      <v id="11">servite Domino in timore et exultate ei in tremore</v>
      <v id="12">adprehendite disciplinam nequando irascatur Dominus et pereatis de via iusta</v>
      <v id="13">cum exarserit in brevi ira eius beati omnes qui confidunt in eo</v>
    </c>
    <c id="3">
      <v id="1">psalmus David cum fugeret a facie Abessalon filii sui</v>
      <v id="2">Domine quid multiplicati sunt qui tribulant me multi insurgunt adversum me</v>
      <v id="3">multi dicunt animae meae non est salus ipsi in Deo eius; diapsalma</v>
      <v id="4">tu autem Domine susceptor meus es gloria mea et exaltans caput meum</v>
      <v id="5">voce mea ad Dominum clamavi et exaudivit me de monte sancto suo diapsalma</v>
      <v id="6">ego dormivi et soporatus sum exsurrexi quia Dominus suscipiet me</v>
      <v id="7">non timebo milia populi circumdantis me exsurge Domine salvum me fac Deus meus</v>
      <v id="8">quoniam tu percussisti omnes adversantes mihi sine causa dentes peccatorum contrivisti</v>
      <v id="9">Domini est salus et super populum tuum benedictio tua</v>
    </c>
    <c id="4">
      <v id="1">in finem in carminibus psalmus David</v>
      <v id="2">cum invocarem exaudivit me Deus iustitiae meae in tribulatione dilatasti mihi miserere mei et exaudi orationem meam</v>
      <v id="3">filii hominum usquequo gravi corde ut quid diligitis vanitatem et quaeritis mendacium diapsalma</v>
      <v id="4">et scitote quoniam mirificavit Dominus sanctum suum Dominus exaudiet me cum clamavero ad eum</v>
      <v id="5">irascimini et nolite peccare quae dicitis in cordibus vestris in cubilibus vestris conpungimini diapsalma</v>
      <v id="6">sacrificate sacrificium iustitiae et sperate in Domino multi dicunt quis ostendet nobis bona</v>
      <v id="7">signatum est super nos lumen vultus tui Domine dedisti laetitiam in corde meo</v>
      <v id="8">a fructu frumenti et vini et olei sui multiplicati sunt</v>
      <v id="9">in pace in id ipsum dormiam et requiescam</v>
      <v id="10">quoniam tu Domine singulariter in spe constituisti me</v>
    </c>
    <c id="5">
      <v id="1">in finem pro ea quae hereditatem consequitur psalmus David</v>
      <v id="2">verba mea auribus percipe Domine intellege clamorem meum</v>
      <v id="3">intende voci orationis meae rex meus et Deus meus</v>
      <v id="4">quoniam ad te orabo Domine mane exaudies vocem meam</v>
      <v id="5">mane adstabo tibi et videbo quoniam non deus volens iniquitatem tu es</v>
      <v id="6">neque habitabit iuxta te malignus neque permanebunt iniusti ante oculos tuos</v>
      <v id="7">odisti omnes qui operantur iniquitatem perdes %omnes; qui loquuntur mendacium virum sanguinum et dolosum abominabitur Dominus</v>
      <v id="8">ego autem in multitudine misericordiae tuae introibo in domum tuam adorabo ad templum sanctum tuum in timore tuo</v>
      <v id="9">Domine deduc me in iustitia tua propter inimicos meos dirige in conspectu meo viam tuam</v>
      <v id="10">quoniam non est in ore eorum veritas cor eorum vanum est</v>
      <v id="11">sepulchrum patens est guttur eorum linguis suis dolose agebant iudica illos Deus decidant a cogitationibus suis secundum multitudinem impietatum eorum expelle eos quoniam inritaverunt te Domine</v>
      <v id="12">et laetentur omnes qui sperant in te in aeternum exultabunt et habitabis in eis et gloriabuntur in te omnes qui diligunt nomen tuum</v>
      <v id="13">quoniam tu benedices iusto Domine ut scuto bonae voluntatis coronasti nos</v>
    </c>
    <c id="6">
      <v id="1">in finem in carminibus pro octava psalmus David</v>
      <v id="2">Domine ne in furore tuo arguas me neque in ira tua corripias me</v>
      <v id="3">miserere mei Domine quoniam infirmus sum sana me Domine quoniam conturbata sunt ossa mea</v>
      <v id="4">et anima mea turbata est valde et tu Domine usquequo</v>
      <v id="5">convertere Domine eripe animam meam salvum me fac propter misericordiam tuam</v>
      <v id="6">quoniam non est in morte qui memor sit tui in inferno autem quis confitebitur tibi</v>
      <v id="7">laboravi in gemitu meo lavabo per singulas noctes lectum meum in lacrimis meis stratum meum rigabo</v>
      <v id="8">turbatus est a furore oculus meus inveteravi inter omnes inimicos meos</v>
      <v id="9">discedite a me omnes qui operamini iniquitatem quoniam exaudivit Dominus vocem fletus mei</v>
      <v id="10">exaudivit Dominus deprecationem meam Dominus orationem meam suscepit</v>
      <v id="11">erubescant et conturbentur vehementer omnes inimici mei convertantur et erubescant valde velociter</v>
    </c>
    <c id="7">
      <v id="1">psalmus David quem cantavit Domino pro verbis Chusi filii Iemini</v>
      <v id="2">Domine Deus meus in te speravi salvum me fac ex omnibus persequentibus me et libera me</v>
      <v id="3">nequando rapiat ut leo animam meam dum non est qui redimat neque qui salvum faciat</v>
      <v id="4">Domine Deus meus si feci istud si est iniquitas in manibus meis</v>
      <v id="5">si reddidi retribuentibus mihi mala decidam merito ab inimicis meis inanis</v>
      <v id="6">persequatur inimicus animam meam et conprehendat et conculcet in terra vitam meam et gloriam meam in pulverem deducat diapsalma</v>
      <v id="7">exsurge Domine in ira tua exaltare in finibus inimicorum meorum et exsurge Domine Deus meus in praecepto quod mandasti</v>
      <v id="8">et synagoga populorum circumdabit te et propter hanc in altum regredere</v>
      <v id="9">Dominus iudicat populos iudica me Domine secundum iustitiam meam et secundum innocentiam meam super me</v>
      <v id="10">consummetur nequitia peccatorum et diriges iustum et scrutans corda et renes Deus</v>
      <v id="11">iustum adiutorium meum a Deo qui salvos facit rectos corde</v>
      <v id="12">Deus iudex iustus et fortis et patiens numquid irascitur per singulos dies</v>
      <v id="13">nisi conversi fueritis gladium suum vibrabit arcum suum tetendit et paravit illum</v>
      <v id="14">et in eo paravit vasa mortis sagittas suas ardentibus effecit</v>
      <v id="15">ecce parturiit iniustitiam et; concepit dolorem et peperit iniquitatem</v>
      <v id="16">lacum aperuit et effodit eum et incidet in foveam quam fecit</v>
      <v id="17">convertetur dolor eius in caput eius et in verticem ipsius iniquitas eius descendet</v>
      <v id="18">confitebor Domino secundum iustitiam eius et psallam nomini Domini altissimi</v>
    </c>
    <c id="8">
      <v id="1">in finem pro torcularibus psalmus David</v>
      <v id="2">Domine Dominus noster quam admirabile est nomen tuum in universa terra quoniam elevata est magnificentia tua super caelos</v>
      <v id="3">ex ore infantium et lactantium perfecisti laudem propter inimicos tuos ut destruas inimicum et ultorem</v>
      <v id="4">quoniam videbo caelos tuos; opera digitorum tuorum lunam et stellas quae tu fundasti</v>
      <v id="5">quid est homo quod memor es eius aut filius hominis quoniam visitas eum</v>
      <v id="6">minuisti eum paulo minus ab angelis gloria et honore coronasti eum</v>
      <v id="7">et constituisti eum super opera manuum tuarum</v>
      <v id="8">omnia subiecisti sub pedibus eius oves et boves universas insuper et pecora campi</v>
      <v id="9">volucres caeli et pisces maris qui perambulant semitas maris</v>
      <v id="10">Domine Dominus noster quam admirabile est nomen tuum in universa terra</v>
    </c>
    <c id="9">
      <v id="1">in finem pro occultis filii psalmus David</v>
      <v id="2">confitebor tibi Domine in toto corde meo narrabo omnia mirabilia tua</v>
      <v id="3">laetabor et exultabo in te psallam nomini tuo Altissime</v>
      <v id="4">in convertendo inimicum meum retrorsum infirmabuntur et peribunt a facie tua</v>
      <v id="5">quoniam fecisti iudicium meum et causam meam sedisti super thronum qui iudicas iustitiam</v>
      <v id="6">increpasti gentes %et; periit impius nomen eorum delisti in aeternum et in saeculum %saeculi;</v>
      <v id="7">inimici defecerunt frameae in finem et civitates destruxisti periit memoria eorum cum sonitu</v>
      <v id="8">et Dominus in aeternum permanet paravit in iudicio thronum suum</v>
      <v id="9">et ipse iudicabit orbem terrae in aequitate iudicabit populos in iustitia</v>
      <v id="10">et factus est Dominus refugium pauperi adiutor in oportunitatibus in tribulatione</v>
      <v id="11">et sperent in te qui noverunt nomen tuum quoniam non dereliquisti quaerentes te Domine</v>
      <v id="12">psallite Domino qui habitat in Sion adnuntiate inter gentes studia eius</v>
      <v id="13">quoniam requirens sanguinem eorum recordatus est non est oblitus clamorem pauperum</v>
      <v id="14">miserere mei Domine vide humilitatem meam de inimicis meis</v>
      <v id="15">qui exaltas me de portis mortis ut adnuntiem omnes laudationes tuas in portis filiae Sion</v>
      <v id="16">exultabo in salutari tuo infixae sunt gentes in interitu quem fecerunt in laqueo isto quem absconderunt conprehensus est pes eorum</v>
      <v id="17">cognoscitur Dominus iudicia faciens in operibus manuum suarum conprehensus est peccator canticum diapsalmatis</v>
      <v id="18">convertantur peccatores in infernum omnes gentes quae obliviscuntur Deum</v>
      <v id="19">quoniam non in finem oblivio erit pauperis patientia pauperum non peribit in finem</v>
      <v id="20">exsurge Domine non confortetur homo iudicentur gentes in conspectu tuo</v>
      <v id="21">constitue Domine legislatorem super eos sciant gentes quoniam homines sunt diapsalma</v>
      <v id="22">ut quid Domine recessisti longe dispicis in oportunitatibus in tribulatione</v>
      <v id="23">dum superbit impius incenditur pauper conprehenduntur in consiliis quibus cogitant</v>
      <v id="24">quoniam laudatur peccator in desideriis animae suae et iniquus benedicitur</v>
      <v id="25">exacerbavit Dominum peccator secundum multitudinem irae suae non quaeret</v>
      <v id="26">non est Deus in conspectu eius inquinatae sunt viae illius in omni tempore auferuntur iudicia tua a facie eius omnium inimicorum suorum dominabitur</v>
      <v id="27">dixit enim in corde suo non movebor a generatione in generationem sine malo</v>
      <v id="28">cuius maledictione os plenum est et amaritudine et dolo sub lingua eius labor et dolor</v>
      <v id="29">sedet in insidiis cum divitibus in occultis ut interficiat innocentem</v>
      <v id="30">oculi eius in pauperem respiciunt insidiatur in abscondito quasi leo in spelunca sua insidiatur ut rapiat pauperem rapere pauperem dum adtrahit eum</v>
      <v id="31">in laqueo suo humiliabit eum inclinabit se et cadet cum dominatus fuerit pauperum</v>
      <v id="32">dixit enim in corde suo oblitus est Deus avertit faciem suam ne videat in finem</v>
      <v id="33">exsurge Domine Deus exaltetur manus tua ne obliviscaris pauperum</v>
      <v id="34">propter quid inritavit impius Deum dixit enim in corde suo non requiret</v>
      <v id="35">vides quoniam tu laborem et dolorem consideras ut tradas eos in manus tuas tibi derelictus est pauper orfano tu eras adiutor</v>
      <v id="36">contere brachium peccatoris et maligni quaeretur peccatum illius et non invenietur</v>
      <v id="37">Dominus regnabit in aeternum et in saeculum %saeculi; peribitis gentes de terra illius</v>
      <v id="38">desiderium pauperum exaudivit Dominus praeparationem cordis eorum audivit auris tua</v>
      <v id="39">iudicare pupillo et humili ut non adponat ultra magnificare se homo super terram</v>
    </c>
    <c id="10">
      <v id="1">in finem psalmus David</v>
      <v id="2">in Domino confido quomodo dicitis animae meae transmigra in montes sicut passer</v>
      <v id="3">quoniam ecce peccatores intenderunt arcum paraverunt sagittas suas in faretra ut sagittent in obscuro rectos corde</v>
      <v id="4">quoniam quae perfecisti destruxerunt iustus %autem; quid fecit</v>
      <v id="5">Dominus in templo sancto suo Dominus in caelo sedis eius oculi eius %in pauperem; respiciunt palpebrae eius interrogant filios hominum</v>
      <v id="6">Dominus interrogat iustum et impium qui autem diligit iniquitatem odit animam suam</v>
      <v id="7">pluet super peccatores laqueos ignis et sulphur et spiritus procellarum pars calicis eorum</v>
      <v id="8">quoniam iustus Dominus %et; iustitias dilexit aequitatem vidit vultus eius</v>
    </c>
    <c id="11">
      <v id="1">in finem pro octava psalmus David</v>
      <v id="2">salvum me fac Domine quoniam defecit sanctus quoniam deminutae sunt veritates a filiis hominum</v>
      <v id="3">vana locuti sunt unusquisque ad proximum suum labia dolosa in corde et corde locuti sunt</v>
      <v id="4">disperdat Dominus universa labia dolosa linguam magniloquam</v>
      <v id="5">qui dixerunt linguam nostram magnificabimus labia nostra a nobis sunt quis noster dominus est</v>
      <v id="6">propter miseriam inopum et gemitum pauperum nunc exsurgam dicit Dominus ponam in salutari fiducialiter agam in eo</v>
      <v id="7">eloquia Domini eloquia casta argentum igne examinatum probatum terrae purgatum septuplum</v>
      <v id="8">tu Domine servabis nos et custodies nos a generatione hac et in aeternum</v>
      <v id="9">in circuitu impii ambulant secundum altitudinem tuam multiplicasti filios hominum</v>
    </c>
    <c id="12">
      <v id="1">in finem psalmus David usquequo Domine oblivisceris me in finem usquequo avertis faciem tuam a me</v>
      <v id="2">quamdiu ponam consilia in anima mea dolorem in corde meo per diem</v>
      <v id="3">usquequo exaltabitur inimicus meus super me</v>
      <v id="4">respice exaudi me Domine Deus meus inlumina oculos meos ne umquam obdormiam in mortem</v>
      <v id="5">nequando dicat inimicus meus praevalui adversus eum qui tribulant me exultabunt si motus fuero</v>
      <v id="6">ego autem in misericordia tua speravi exultabit cor meum in salutari tuo cantabo Domino qui bona tribuit mihi et psallam nomini Domini altissimi</v>
    </c>
    <c id="13">
      <v id="1">in finem psalmus David dixit insipiens in corde suo non est Deus corrupti sunt et abominabiles facti sunt in studiis %suis; non est qui faciat bonum %non est usque ad unum;</v>
      <v id="2">Dominus de caelo prospexit super filios hominum ut videat si est intellegens %aut; requirens Deum</v>
      <v id="3">omnes declinaverunt simul inutiles facti sunt non est qui faciat bonum non est usque ad unum = sepulchrum patens est guttur eorum = linguis suis dolose agebant = venenum aspidum sub labiis eorum = quorum os maledictione et amaritudine plenum est = veloces pedes eorum ad effundendum sanguinem = contritio et infelicitas in viis eorum = et viam pacis non cognoverunt % non est timor Dei ante oculos eorum;</v>
      <v id="4">nonne cognoscent omnes qui operantur iniquitatem qui devorant plebem meam sicut escam panis</v>
      <v id="5">Dominum non invocaverunt illic trepidaverunt timore %ubi non erat timor;</v>
      <v id="6">quoniam Deus in generatione iusta consilium inopis confudistis quoniam Dominus spes eius est</v>
      <v id="7">quis dabit ex Sion salutare Israhel cum averterit Dominus captivitatem plebis suae exultabit Iacob et laetabitur Israhel</v>
    </c>
    <c id="14">
      <v id="1">psalmus David Domine quis habitabit in tabernaculo tuo aut quis requiescet in monte sancto tuo</v>
      <v id="2">qui ingreditur sine macula et operatur iustitiam</v>
      <v id="3">qui loquitur veritatem in corde suo qui non egit dolum in lingua sua nec fecit proximo suo malum et obprobrium non accepit adversus proximos suos</v>
      <v id="4">ad nihilum deductus est in conspectu eius malignus timentes autem Dominum glorificat qui iurat proximo suo et non decipit</v>
      <v id="5">qui pecuniam suam non dedit ad usuram et munera super innocentes non accepit qui facit haec non movebitur in aeternum</v>
    </c>
    <c id="15">
      <v id="1">tituli inscriptio ipsi David conserva me Domine quoniam in te speravi</v>
      <v id="2">dixi Domino Dominus meus es tu quoniam bonorum meorum non eges</v>
      <v id="3">sanctis qui sunt in terra eius mirificavit mihi; omnes voluntates meas in eis</v>
      <v id="4">multiplicatae sunt infirmitates eorum postea adceleraverunt non congregabo conventicula eorum de sanguinibus nec memor ero nominum eorum per labia mea</v>
      <v id="5">Dominus pars hereditatis meae et calicis mei tu es qui restitues hereditatem meam mihi</v>
      <v id="6">funes ceciderunt mihi in praeclaris etenim hereditas mea praeclara est mihi</v>
      <v id="7">benedicam Domino qui tribuit mihi intellectum insuper et usque ad noctem increpaverunt me renes mei</v>
      <v id="8">providebam Dominum in conspectu meo semper quoniam a dextris est mihi ne commovear</v>
      <v id="9">propter hoc laetatum est cor meum et exultavit lingua mea insuper et caro mea requiescet in spe</v>
      <v id="10">quoniam non derelinques animam meam in inferno non dabis sanctum tuum videre corruptionem notas mihi fecisti vias vitae adimplebis me laetitia cum vultu tuo delectatio in dextera tua usque in finem</v>
    </c>
    <c id="16">
      <v id="1">oratio David exaudi Domine iustitiam meam intende deprecationem meam auribus percipe orationem meam non in labiis dolosis</v>
      <v id="2">de vultu tuo iudicium meum prodeat oculi tui videant aequitates</v>
      <v id="3">probasti cor meum visitasti nocte igne me examinasti et non est inventa in me iniquitas</v>
      <v id="4">ut non loquatur os meum opera hominum propter verba labiorum tuorum ego custodivi vias duras</v>
      <v id="5">perfice gressus meos in semitis tuis ut non moveantur vestigia mea</v>
      <v id="6">ego clamavi quoniam exaudisti me Deus inclina aurem tuam mihi et exaudi verba mea</v>
      <v id="7">mirifica misericordias tuas qui salvos facis sperantes in te</v>
      <v id="8">a resistentibus dexterae tuae custodi me ut pupillam oculi sub umbra alarum tuarum proteges me</v>
      <v id="9">a facie impiorum qui me adflixerunt inimici mei animam meam circumdederunt super me;</v>
      <v id="10">adipem suum concluserunt os eorum locutum est superbia</v>
      <v id="11">proicientes me nunc circumdederunt me oculos suos statuerunt declinare in terram</v>
      <v id="12">susceperunt me sicut leo paratus ad praedam et sicut catulus leonis habitans in abditis</v>
      <v id="13">exsurge Domine praeveni eum et subplanta eum eripe animam meam ab impio frameam tuam</v>
      <v id="14">ab inimicis manus tuae Domine a paucis de terra divide eos in vita eorum de absconditis tuis adimpletus est venter eorum saturati sunt filiis et dimiserunt reliquias suas parvulis suis</v>
      <v id="15">ego autem in iustitia apparebo conspectui tuo satiabor cum apparuerit gloria tua</v>
    </c>
    <c id="17">
      <v id="1">in finem puero Domini David quae locutus est Domino verba cantici huius in die qua eripuit eum Dominus de manu omnium inimicorum eius et de manu Saul et dixit</v>
      <v id="2">diligam te Domine fortitudo mea</v>
      <v id="3">Dominus firmamentum meum et refugium meum et liberator meus Deus meus adiutor meus et sperabo in eum protector meus et cornu salutis meae et susceptor meus</v>
      <v id="4">laudans invocabo Dominum et ab inimicis meis salvus ero</v>
      <v id="5">circumdederunt me dolores mortis et torrentes iniquitatis conturbaverunt me</v>
      <v id="6">dolores inferni circumdederunt me praeoccupaverunt me laquei mortis</v>
      <v id="7">cum tribularer invocavi Dominum et ad Deum meum clamavi exaudivit de templo %sancto; suo vocem meam et clamor meus in conspectu eius introibit in aures eius</v>
      <v id="8">et commota est et contremuit terra et fundamenta montium conturbata sunt et commota sunt quoniam iratus est eis</v>
      <v id="9">ascendit fumus in ira eius et ignis a facie eius exarsit carbones succensi sunt ab eo</v>
      <v id="10">inclinavit caelos et descendit et caligo sub pedibus eius</v>
      <v id="11">et ascendit super cherubin et volavit volavit super pinnas ventorum</v>
      <v id="12">et posuit tenebras latibulum suum in circuitu eius tabernaculum eius tenebrosa aqua in nubibus aeris</v>
      <v id="13">prae fulgore in conspectu eius nubes eius; transierunt grando et carbones ignis</v>
      <v id="14">et intonuit de caelo Dominus et Altissimus dedit vocem suam grando et carbones ignis;</v>
      <v id="15">et misit sagittas et dissipavit eos et fulgora multiplicavit et conturbavit eos</v>
      <v id="16">et apparuerunt fontes aquarum et revelata sunt fundamenta orbis terrarum ab increpatione tua Domine ab inspiratione spiritus irae tuae</v>
      <v id="17">misit de summo et accepit me adsumpsit me de aquis multis</v>
      <v id="18">eripiet me de inimicis meis fortissimis et ab his qui oderunt me quoniam confirmati sunt super me</v>
      <v id="19">praevenerunt me in die adflictionis meae et factus est Dominus protector meus</v>
      <v id="20">et eduxit me in latitudinem salvum me faciet quoniam voluit me</v>
      <v id="21">%et; retribuet mihi Dominus secundum iustitiam meam %et; secundum puritatem manuum mearum retribuet mihi</v>
      <v id="22">quia custodivi vias Domini nec impie gessi a Deo meo</v>
      <v id="23">quoniam omnia iudicia eius in conspectu meo sunt et iustitias eius non reppuli a me</v>
      <v id="24">et ero inmaculatus cum eo et observabo ab iniquitate mea</v>
      <v id="25">et retribuet mihi Dominus secundum iustitiam meam et secundum puritatem manuum mearum in conspectu oculorum eius</v>
      <v id="26">cum sancto sanctus eris et cum viro innocente innocens eris</v>
      <v id="27">et cum electo electus eris et cum perverso perverteris</v>
      <v id="28">quoniam tu populum humilem salvum facies et oculos superborum humiliabis</v>
      <v id="29">quoniam tu inluminas lucernam meam Domine Deus meus inluminas tenebras meas</v>
      <v id="30">quoniam in te eripiar a temptatione et in Deo meo transgrediar murum</v>
      <v id="31">Deus meus inpolluta via eius eloquia Domini igne examinata protector est omnium sperantium in eum</v>
      <v id="32">quoniam quis deus praeter Dominum et quis deus praeter Deum nostrum</v>
      <v id="33">Deus qui praecingit me virtute et posuit inmaculatam viam meam</v>
      <v id="34">qui perfecit pedes meos tamquam cervorum et super excelsa statuens me</v>
      <v id="35">qui doces manus meas in proelium et posuisti arcum aereum brachia mea</v>
      <v id="36">et dedisti mihi protectionem salutis tuae et dextera tua suscepit me et disciplina tua correxit me in finem et disciplina tua ipsa me docebit</v>
      <v id="37">dilatasti gressus meos subtus me et non sunt infirmata vestigia mea</v>
      <v id="38">persequar inimicos meos et conprehendam illos et non convertar donec deficiant</v>
      <v id="39">confringam illos nec poterunt stare cadent subtus pedes meos</v>
      <v id="40">et praecinxisti me virtute ad bellum subplantasti insurgentes in me subtus me</v>
      <v id="41">et inimicos meos dedisti mihi dorsum et odientes me disperdisti</v>
      <v id="42">clamaverunt nec erat qui salvos faceret ad Dominum nec exaudivit eos</v>
      <v id="43">et comminuam illos ut pulverem ante faciem venti ut lutum platearum delebo eos</v>
      <v id="44">eripe me de contradictionibus populi constitues me in caput gentium</v>
      <v id="45">populus quem non cognovi servivit mihi in auditu auris oboedivit mihi</v>
      <v id="46">filii alieni mentiti sunt mihi filii alieni inveterati sunt et claudicaverunt a semitis suis</v>
      <v id="47">vivit Dominus et benedictus Deus meus et exaltetur Deus salutis meae</v>
      <v id="48">Deus qui dat vindictas mihi et subdidit populos sub me liberator meus de gentibus iracundis</v>
      <v id="49">et ab insurgentibus in me exaltabis me a viro iniquo eripies me</v>
      <v id="50">propterea confitebor tibi in nationibus Domine et psalmum dicam nomini tuo</v>
      <v id="51">magnificans salutes regis eius et faciens misericordiam christo suo David et semini eius usque in saeculum</v>
    </c>
    <c id="18">
      <v id="1">in finem psalmus David</v>
      <v id="2">caeli enarrant gloriam Dei et opera manuum eius adnuntiat firmamentum</v>
      <v id="3">dies diei eructat verbum et nox nocti indicat scientiam</v>
      <v id="4">non sunt loquellae neque sermones quorum non audiantur voces eorum</v>
      <v id="5">in omnem terram exivit sonus eorum et in fines orbis terrae verba eorum</v>
      <v id="6">in sole posuit tabernaculum suum et ipse tamquam sponsus procedens de thalamo suo exultavit ut gigans ad currendam viam %suam;</v>
      <v id="7">a summo caeli egressio eius et occursus eius usque ad summum eius nec est qui se abscondat a calore eius</v>
      <v id="8">lex Domini inmaculata convertens animas testimonium Domini fidele sapientiam praestans parvulis</v>
      <v id="9">iustitiae Domini rectae laetificantes corda praeceptum Domini lucidum inluminans oculos</v>
      <v id="10">timor Domini sanctus permanens in saeculum saeculi iudicia Domini vera iustificata in semet ipsa</v>
      <v id="11">desiderabilia super aurum et lapidem pretiosum multum et dulciora super mel et favum</v>
      <v id="12">etenim servus tuus custodit ea in custodiendis illis retributio multa</v>
      <v id="13">delicta quis intellegit ab occultis meis munda me</v>
      <v id="14">et ab alienis parce servo tuo si mei non fuerint dominati tunc inmaculatus ero et emundabor a delicto maximo</v>
      <v id="15">et erunt ut conplaceant eloquia oris mei et meditatio cordis mei in conspectu tuo semper Domine adiutor meus et redemptor meus</v>
    </c>
    <c id="19">
      <v id="1">in finem psalmus David</v>
      <v id="2">exaudiat te Dominus in die tribulationis protegat te nomen Dei Iacob</v>
      <v id="3">mittat tibi auxilium de sancto et de Sion tueatur te</v>
      <v id="4">memor sit omnis sacrificii tui et holocaustum tuum pingue fiat diapsalma</v>
      <v id="5">tribuat tibi secundum cor tuum et omne consilium tuum confirmet</v>
      <v id="6">laetabimur in salutari tuo et in nomine Dei nostri magnificabimur</v>
      <v id="7">impleat Dominus omnes petitiones tuas nunc cognovi quoniam salvum fecit Dominus christum suum exaudiet illum de caelo sancto suo in potentatibus salus dexterae eius</v>
      <v id="8">hii in curribus et hii in equis nos autem in nomine Domini Dei nostri invocabimus</v>
      <v id="9">ipsi obligati sunt et ceciderunt nos vero surreximus et erecti sumus</v>
      <v id="10">Domine salvum fac regem et exaudi nos in die qua invocaverimus te</v>
    </c>
    <c id="20">
      <v id="1">in finem psalmus David</v>
      <v id="2">Domine in virtute tua laetabitur rex et super salutare tuum exultabit vehementer</v>
      <v id="3">desiderium animae eius tribuisti ei et voluntate labiorum eius non fraudasti eum diapsalma</v>
      <v id="4">quoniam praevenisti eum in benedictionibus dulcedinis posuisti in capite eius coronam de lapide pretioso</v>
      <v id="5">vitam petiit a te et tribuisti ei longitudinem dierum in saeculum et in saeculum saeculi</v>
      <v id="6">magna gloria eius in salutari tuo gloriam et magnum decorem inpones super eum</v>
      <v id="7">quoniam dabis eum benedictionem in saeculum saeculi laetificabis eum in gaudio cum vultu tuo</v>
      <v id="8">quoniam rex sperat in Domino et in misericordia Altissimi non commovebitur</v>
      <v id="9">inveniatur manus tua omnibus inimicis tuis dextera tua inveniat %omnes; qui te oderunt</v>
      <v id="10">pones eos ut clibanum ignis in tempore vultus tui Dominus in ira sua conturbabit eos et devorabit eos ignis</v>
      <v id="11">fructum eorum de terra perdes et semen eorum a filiis hominum</v>
      <v id="12">quoniam declinaverunt in te mala cogitaverunt consilia quae non potuerunt %stabilire;</v>
      <v id="13">quoniam pones eos dorsum in reliquis tuis praeparabis vultum eorum</v>
      <v id="14">exaltare Domine in virtute tua cantabimus et psallemus virtutes tuas</v>
    </c>
    <c id="21">
      <v id="1">in finem pro adsumptione matutina psalmus David</v>
      <v id="2">Deus Deus meus respice me; quare me dereliquisti longe a salute mea verba delictorum meorum</v>
      <v id="3">Deus meus clamabo per diem et non exaudies et nocte et non ad insipientiam mihi</v>
      <v id="4">tu autem in sancto habitas Laus Israhel</v>
      <v id="5">in te speraverunt patres nostri speraverunt et liberasti eos</v>
      <v id="6">ad te clamaverunt et salvi facti sunt in te speraverunt et non sunt confusi</v>
      <v id="7">ego autem sum vermis et non homo obprobrium hominum et abiectio plebis</v>
      <v id="8">omnes videntes me deriserunt me locuti sunt labiis moverunt caput</v>
      <v id="9">speravit in Domino eripiat eum salvum faciat eum quoniam vult eum</v>
      <v id="10">quoniam tu es qui extraxisti me de ventre spes mea ab uberibus matris meae</v>
      <v id="11">in te proiectus sum ex utero de ventre matris meae Deus meus es tu</v>
      <v id="12">ne discesseris a me quoniam tribulatio proxima est quoniam non est qui adiuvet</v>
      <v id="13">circumdederunt me vituli multi tauri pingues obsederunt me</v>
      <v id="14">aperuerunt super me os suum sicut leo rapiens et rugiens</v>
      <v id="15">sicut aqua effusus sum et dispersa sunt universa ossa mea factum est cor meum tamquam cera liquescens in medio ventris mei</v>
      <v id="16">aruit tamquam testa virtus mea et lingua mea adhesit faucibus meis et in limum mortis deduxisti me</v>
      <v id="17">quoniam circumdederunt me canes multi concilium malignantium obsedit me foderunt manus meas et pedes meos</v>
      <v id="18">dinumeraverunt omnia ossa mea ipsi vero consideraverunt et inspexerunt me</v>
      <v id="19">diviserunt sibi vestimenta mea et super vestem meam miserunt sortem</v>
      <v id="20">tu autem Domine ne elongaveris auxilium tuum ad defensionem meam conspice</v>
      <v id="21">erue a framea animam meam et de manu canis unicam meam</v>
      <v id="22">salva me ex ore leonis et a cornibus unicornium humilitatem meam</v>
      <v id="23">narrabo nomen tuum fratribus meis in media ecclesia laudabo te</v>
      <v id="24">qui timetis Dominum laudate eum universum semen Iacob magnificate eum</v>
      <v id="25">timeat eum omne semen Israhel quoniam non sprevit neque dispexit deprecationem pauperis nec avertit faciem suam a me et cum clamarem ad eum exaudivit %me;</v>
      <v id="26">apud te laus mea in ecclesia magna vota mea reddam in conspectu timentium eum</v>
      <v id="27">edent pauperes et saturabuntur et laudabunt Dominum qui requirunt eum vivent corda eorum in saeculum saeculi</v>
      <v id="28">reminiscentur et convertentur ad Dominum universi fines terrae et adorabunt in conspectu eius universae familiae gentium</v>
      <v id="29">quoniam Dei est regnum et %ipse; dominabitur gentium</v>
      <v id="30">manducaverunt et adoraverunt omnes pingues terrae in conspectu eius cadent omnes qui descendunt in terram</v>
      <v id="31">et anima mea illi vivet et semen meum serviet ipsi</v>
      <v id="32">adnuntiabitur Domino generatio ventura et adnuntiabunt iustitiam eius populo qui nascetur quem fecit %Dominus;</v>
    </c>
    <c id="22">
      <v id="1">psalmus David Dominus reget me et nihil mihi deerit</v>
      <v id="2">in loco pascuae %ibi; me conlocavit super aquam refectionis educavit me</v>
      <v id="3">animam meam convertit deduxit me super semitas iustitiae propter nomen suum</v>
      <v id="4">nam et si ambulavero in medio umbrae mortis non timebo mala quoniam tu mecum es virga tua et baculus tuus ipsa me consolata sunt</v>
      <v id="5">parasti in conspectu meo mensam adversus eos qui tribulant me inpinguasti in oleo caput meum et calix meus inebrians quam praeclarus est</v>
      <v id="6">et misericordia tua subsequitur me omnibus diebus vitae meae et ut inhabitem in domo Domini in longitudinem dierum</v>
    </c>
    <c id="23">
      <v id="1">psalmus David prima sabbati Domini est terra et plenitudo eius orbis terrarum et %universi; qui habitant in eo</v>
      <v id="2">quia; ipse super maria fundavit eum et super flumina praeparavit eum</v>
      <v id="3">quis ascendit in montem Domini aut quis stabit in loco sancto eius</v>
      <v id="4">innocens manibus et mundo corde qui non accepit in vano animam suam nec iuravit in dolo proximo suo</v>
      <v id="5">hic accipiet benedictionem a Domino et misericordiam a Deo salvatore suo</v>
      <v id="6">haec est generatio quaerentium eum quaerentium faciem Dei Iacob diapsalma</v>
      <v id="7">adtollite portas principes vestras et elevamini portae aeternales et introibit rex gloriae</v>
      <v id="8">quis est iste rex gloriae Dominus fortis et potens Dominus potens in proelio</v>
      <v id="9">adtollite portas principes vestras et elevamini portae aeternales et introibit rex gloriae</v>
      <v id="10">quis est iste rex gloriae Dominus virtutum ipse est rex gloriae diapsalma</v>
    </c>
    <c id="24">
      <v id="1">psalmus David ad te Domine levavi animam meam</v>
      <v id="2">Deus meus in te confido non erubescam</v>
      <v id="3">neque inrideant me inimici mei etenim universi qui sustinent te non confundentur</v>
      <v id="4">confundantur %omnes; iniqua agentes supervacue vias tuas Domine demonstra mihi %et; semitas tuas doce me</v>
      <v id="5">dirige me in veritatem tuam et doce me quoniam tu es Deus salvator meus et te sustinui tota die</v>
      <v id="6">reminiscere miserationum tuarum Domine et misericordiarum tuarum quia a saeculo sunt</v>
      <v id="7">delicta iuventutis meae et ignorantias meas ne memineris secundum misericordiam tuam memento mei tu; propter bonitatem tuam Domine</v>
      <v id="8">dulcis et rectus Dominus propter hoc legem dabit delinquentibus in via</v>
      <v id="9">diriget mansuetos in iudicio docebit mites vias suas</v>
      <v id="10">universae viae Domini misericordia et veritas requirentibus testamentum eius et testimonia eius</v>
      <v id="11">propter nomen tuum Domine et propitiaberis peccato meo multum est enim</v>
      <v id="12">quis est homo qui timet Dominum legem statuet ei in via quam elegit</v>
      <v id="13">anima eius in bonis demorabitur et semen ipsius hereditabit terram</v>
      <v id="14">firmamentum est Dominus timentibus eum et testamentum ipsius ut manifestetur illis</v>
      <v id="15">oculi mei semper ad Dominum quoniam ipse evellet de laqueo pedes meos</v>
      <v id="16">respice in me et miserere mei quia unicus et pauper sum ego</v>
      <v id="17">tribulationes cordis mei multiplicatae sunt de necessitatibus meis erue me</v>
      <v id="18">vide humilitatem meam et laborem meum et dimitte universa delicta mea</v>
      <v id="19">respice inimicos meos quoniam multiplicati sunt et odio iniquo oderunt me</v>
      <v id="20">custodi animam meam et erue me non erubescam quoniam speravi in te</v>
      <v id="21">innocentes et recti adheserunt mihi quia sustinui te</v>
      <v id="22">libera Deus Israhel ex omnibus tribulationibus suis</v>
    </c>
    <c id="25">
      <v id="1">psalmus David iudica me Domine quoniam ego in innocentia mea ingressus sum et in Domino sperans non infirmabor</v>
      <v id="2">proba me Domine et tempta me ure renes meos et cor meum</v>
      <v id="3">quoniam misericordia tua ante oculos meos est et conplacui in veritate tua</v>
      <v id="4">non sedi cum concilio vanitatis et cum iniqua gerentibus non introibo</v>
      <v id="5">odivi ecclesiam malignantium et cum impiis non sedebo</v>
      <v id="6">lavabo inter innocentes manus meas et circumdabo altare tuum Domine</v>
      <v id="7">ut audiam vocem laudis et enarrem universa mirabilia tua</v>
      <v id="8">Domine dilexi decorem domus tuae et locum habitationis gloriae tuae</v>
      <v id="9">ne perdas cum impiis animam meam et cum viris sanguinum vitam meam</v>
      <v id="10">in quorum manibus iniquitates sunt dextera eorum repleta est muneribus</v>
      <v id="11">ego autem in innocentia mea ingressus sum redime me et miserere mei</v>
      <v id="12">pes meus stetit in directo in ecclesiis benedicam %te; Domine</v>
    </c>
    <c id="26">
      <v id="1">David priusquam liniretur Dominus inluminatio mea et salus mea quem timebo Dominus protector vitae meae a quo trepidabo</v>
      <v id="2">dum adpropiant super me nocentes ut edant carnes meas qui tribulant me et inimici mei ipsi infirmati sunt et ceciderunt</v>
      <v id="3">si consistant adversus me castra non timebit cor meum si exsurgat adversus me proelium in hoc ego sperabo</v>
      <v id="4">unam petii a Domino hanc requiram ut inhabitem in domo Domini omnes dies vitae meae ut videam voluntatem Domini et visitem templum eius</v>
      <v id="5">quoniam abscondit me in tabernaculo in die malorum protexit me in abscondito tabernaculi sui</v>
      <v id="6">in petra exaltavit me et nunc exaltavit caput meum super inimicos meos circuivi et immolavi in tabernaculo eius hostiam vociferationis cantabo et psalmum dicam Domino</v>
      <v id="7">exaudi Domine vocem meam qua clamavi miserere mei et exaudi me</v>
      <v id="8">tibi dixit cor meum exquisivit facies mea faciem tuam Domine requiram</v>
      <v id="9">ne avertas faciem tuam a me ne declines in ira a servo tuo adiutor meus esto ne derelinquas me neque dispicias me Deus salvator meus</v>
      <v id="10">quoniam pater meus et mater mea dereliquerunt me Dominus autem adsumpsit me</v>
      <v id="11">legem pone mihi Domine in via tua et dirige me in semita recta propter inimicos meos</v>
      <v id="12">ne tradideris me in animas tribulantium me quoniam insurrexerunt in me testes iniqui et mentita est iniquitas sibi</v>
      <v id="13">credo videre bona Domini in terra viventium</v>
      <v id="14">expecta Dominum viriliter age et confortetur cor tuum et sustine Dominum</v>
    </c>
    <c id="27">
      <v id="1">huic David ad te Domine clamabo Deus meus ne sileas a me nequando taceas a me et adsimilabor descendentibus in lacum</v>
      <v id="2">exaudi vocem deprecationis meae dum oro ad te dum extollo manus meas ad templum sanctum tuum</v>
      <v id="3">ne simul tradas me cum peccatoribus et cum operantibus iniquitatem %ne perdideris me; qui loquuntur pacem cum proximo suo mala autem sunt in cordibus eorum</v>
      <v id="4">da illis secundum opera ipsorum et secundum nequitiam adinventionum ipsorum secundum opera manuum eorum tribue illis redde retributionem eorum ipsis</v>
      <v id="5">quoniam non intellexerunt opera Domini et in opera manuum eius destrues illos et non aedificabis eos</v>
      <v id="6">benedictus Dominus quoniam exaudivit vocem deprecationis meae</v>
      <v id="7">Dominus adiutor meus et protector meus in ipso speravit cor meum et adiutus sum et refloruit caro mea et ex voluntate mea confitebor ei</v>
      <v id="8">Dominus fortitudo plebis suae et protector salvationum christi sui est</v>
      <v id="9">salvam fac plebem tuam et benedic hereditati tuae et rege eos et extolle eos usque in aeternum</v>
    </c>
    <c id="28">
      <v id="1">psalmus David in consummatione tabernaculi adferte Domino filii Dei adferte Domino filios arietum</v>
      <v id="2">adferte Domino gloriam et honorem adferte Domino gloriam nomini eius adorate Dominum in atrio sancto eius</v>
      <v id="3">vox Domini super aquas Deus maiestatis intonuit Dominus super aquas multas</v>
      <v id="4">vox Domini in virtute vox Domini in magnificentia</v>
      <v id="5">vox Domini confringentis cedros et confringet Dominus cedros Libani</v>
      <v id="6">et comminuet eas tamquam vitulum Libani et dilectus quemadmodum filius unicornium</v>
      <v id="7">vox Domini intercidentis flammam ignis</v>
      <v id="8">vox Domini concutientis desertum et commovebit Dominus desertum Cades</v>
      <v id="9">vox Domini praeparantis cervos et revelabit condensa et in templo eius omnis dicet gloriam</v>
      <v id="10">Dominus diluvium inhabitare facit et sedebit Dominus rex in aeternum</v>
      <v id="11">Dominus virtutem populo suo dabit Dominus benedicet populo suo in pace</v>
    </c>
    <c id="29">
      <v id="1">psalmus cantici in dedicatione domus David</v>
      <v id="2">exaltabo te Domine quoniam suscepisti me nec delectasti inimicos meos super me</v>
      <v id="3">Domine Deus meus clamavi ad te et sanasti me</v>
      <v id="4">Domine eduxisti ab inferno animam meam salvasti me a descendentibus in lacum</v>
      <v id="5">psallite Domino sancti eius et confitemini memoriae sanctitatis eius</v>
      <v id="6">quoniam ira in indignatione eius et vita in voluntate eius ad vesperum demorabitur fletus et ad matutinum laetitia</v>
      <v id="7">ego autem dixi in abundantia mea non movebor in aeternum</v>
      <v id="8">Domine in voluntate tua praestitisti decori meo virtutem avertisti faciem tuam et factus sum conturbatus</v>
      <v id="9">ad te Domine clamabo et ad Deum meum deprecabor</v>
      <v id="10">quae utilitas in sanguine meo dum descendo in corruptionem numquid confitebitur tibi pulvis aut adnuntiabit veritatem tuam</v>
      <v id="11">audivit Dominus et misertus est mei Dominus factus est adiutor meus</v>
      <v id="12">convertisti planctum meum in gaudium mihi conscidisti saccum meum et circumdedisti me laetitia</v>
      <v id="13">ut cantet tibi gloria mea et non conpungar Domine Deus meus in aeternum confitebor tibi</v>
    </c>
    <c id="30">
      <v id="1">in finem psalmus David</v>
      <v id="2">in te Domine speravi non confundar in aeternum in iustitia tua libera me</v>
      <v id="3">inclina ad me aurem tuam adcelera ut eruas me esto mihi in Deum protectorem et in domum refugii ut salvum me facias</v>
      <v id="4">quoniam fortitudo mea et refugium meum es tu et propter nomen tuum deduces me et enutries me</v>
      <v id="5">educes me de laqueo hoc quem absconderunt mihi quoniam tu es protector meus</v>
      <v id="6">in manus tuas commendabo spiritum meum redemisti me Domine Deus veritatis</v>
      <v id="7">odisti observantes vanitates supervacue ego autem in Domino speravi</v>
      <v id="8">exultabo et laetabor in misericordia tua quoniam respexisti humilitatem meam salvasti de necessitatibus animam meam</v>
      <v id="9">nec conclusisti me in manibus inimici statuisti in loco spatioso pedes meos</v>
      <v id="10">miserere mei Domine quoniam tribulor conturbatus est in ira oculus meus anima mea et venter meus</v>
      <v id="11">quoniam defecit in dolore vita mea et anni mei in gemitibus infirmata est in paupertate virtus mea et ossa mea conturbata sunt</v>
      <v id="12">super omnes inimicos meos factus sum obprobrium et vicinis meis valde et timor notis meis qui videbant me foras fugerunt a me</v>
      <v id="13">oblivioni datus sum tamquam mortuus a corde factus sum tamquam vas perditum</v>
      <v id="14">quoniam audivi vituperationem multorum commorantium in circuitu in eo dum convenirent simul adversus me accipere animam meam consiliati sunt</v>
      <v id="15">ego autem in te speravi Domine dixi Deus meus es tu</v>
      <v id="16">in manibus tuis sortes meae eripe me de manu inimicorum meorum et a persequentibus me</v>
      <v id="17">inlustra faciem tuam super servum tuum salvum me fac in misericordia tua</v>
      <v id="18">Domine ne confundar quoniam invocavi te erubescant impii et deducantur in infernum</v>
      <v id="19">muta fiant labia dolosa quae loquuntur adversus iustum iniquitatem in superbia et in abusione</v>
      <v id="20">quam magna multitudo dulcedinis tuae %Domine; quam abscondisti timentibus te perfecisti eis qui sperant in te in conspectu filiorum hominum</v>
      <v id="21">abscondes eos in abdito faciei tuae a conturbatione hominum proteges eos in tabernaculo a contradictione linguarum</v>
      <v id="22">benedictus Dominus quoniam mirificavit misericordiam suam mihi in civitate munita</v>
      <v id="23">ego autem dixi in excessu mentis meae proiectus sum a facie oculorum tuorum ideo exaudisti vocem orationis meae dum clamarem ad te</v>
      <v id="24">diligite Dominum omnes sancti eius %quoniam; veritates requirit Dominus et retribuit abundanter facientibus superbiam</v>
      <v id="25">viriliter agite et confortetur cor vestrum omnes qui speratis in Domino</v>
    </c>
    <c id="31">
      <v id="1">huic David intellectus beati quorum remissae sunt iniquitates et quorum tecta sunt peccata</v>
      <v id="2">beatus vir cui non inputabit Dominus peccatum nec est in spiritu eius dolus</v>
      <v id="3">quoniam tacui inveteraverunt ossa mea dum clamarem tota die</v>
      <v id="4">quoniam die ac nocte gravata est super me manus tua conversus sum in aerumna mea; dum configitur %mihi; spina diapsalma</v>
      <v id="5">delictum meum cognitum tibi; feci et iniustitiam meam non abscondi dixi confitebor adversus me iniustitiam meam Domino et tu remisisti impietatem peccati mei diapsalma</v>
      <v id="6">pro hac orabit ad te omnis sanctus in tempore oportuno verumtamen in diluvio aquarum multarum ad eum non adproximabunt</v>
      <v id="7">tu es refugium meum a tribulatione quae circumdedit me exultatio mea erue me a circumdantibus me diapsalma</v>
      <v id="8">intellectum tibi dabo et instruam te in via hac qua gradieris firmabo super te oculos meos</v>
      <v id="9">nolite fieri sicut equus et mulus quibus non est intellectus in camo et freno maxillas eorum constringe qui non adproximant ad te</v>
      <v id="10">multa flagella peccatoris sperantem autem in Domino misericordia circumdabit</v>
      <v id="11">laetamini in Domino et exultate iusti et gloriamini omnes recti corde</v>
    </c>
    <c id="32">
      <v id="1">psalmus David exultate iusti in Domino rectos decet laudatio</v>
      <v id="2">confitemini Domino in cithara in psalterio decem cordarum psallite illi</v>
      <v id="3">cantate ei canticum novum bene psallite in vociferatione</v>
      <v id="4">quia rectum est verbum Domini et omnia opera eius in fide</v>
      <v id="5">diligit misericordiam et iudicium misericordia Domini plena est terra</v>
      <v id="6">verbo Domini caeli firmati sunt et spiritu oris eius omnis virtus eorum</v>
      <v id="7">congregans sicut in utre aquas maris ponens in thesauris abyssos</v>
      <v id="8">timeat Dominum omnis terra ab eo autem commoveantur omnes inhabitantes orbem</v>
      <v id="9">quoniam ipse dixit et facta sunt ipse mandavit et creata sunt</v>
      <v id="10">Dominus dissipat consilia gentium reprobat autem cogitationes populorum %et reprobat consilia principum;</v>
      <v id="11">consilium autem Domini in aeternum manet cogitationes cordis eius in generatione et generationem</v>
      <v id="12">beata gens cuius est Dominus Deus eius populus quem elegit in hereditatem sibi</v>
      <v id="13">de caelo respexit Dominus vidit omnes filios hominum</v>
      <v id="14">de praeparato habitaculo suo respexit super omnes qui habitant terram</v>
      <v id="15">qui finxit singillatim corda eorum qui intellegit omnia opera illorum</v>
      <v id="16">non salvatur rex per multam virtutem et gigans non salvabitur in multitudine virtutis suae</v>
      <v id="17">fallax equus ad salutem in abundantia autem virtutis suae non salvabitur</v>
      <v id="18">ecce oculi Domini super metuentes eum qui sperant super misericordia eius</v>
      <v id="19">ut eruat a morte animas eorum et alat eos in fame</v>
      <v id="20">anima nostra sustinet Dominum quoniam adiutor et protector noster est</v>
      <v id="21">quia in eo laetabitur cor nostrum et in nomine sancto eius speravimus</v>
      <v id="22">fiat misericordia tua Domine super nos quemadmodum speravimus in te</v>
    </c>
    <c id="33">
      <v id="1">David cum inmutavit vultum suum coram Abimelech et dimisit eum et abiit</v>
      <v id="2">benedicam Dominum in omni tempore semper laus eius in ore meo</v>
      <v id="3">in Domino laudabitur anima mea audiant mansueti et laetentur</v>
      <v id="4">magnificate Dominum mecum et exaltemus nomen eius in id ipsum</v>
      <v id="5">exquisivi Dominum et exaudivit me et ex omnibus tribulationibus meis eripuit me</v>
      <v id="6">accedite ad eum et inluminamini et facies vestrae non confundentur</v>
      <v id="7">iste pauper clamavit et Dominus exaudivit %eum; et de omnibus tribulationibus eius salvavit eum</v>
      <v id="8">vallabit angelus Domini in circuitu timentium eum et eripiet eos</v>
      <v id="9">gustate et videte quoniam suavis est Dominus beatus vir qui sperat in eo</v>
      <v id="10">timete Dominum %omnes; sancti eius quoniam non est inopia timentibus eum</v>
      <v id="11">divites eguerunt et esurierunt inquirentes autem Dominum non minuentur omni bono diapsalma</v>
      <v id="12">venite filii audite me timorem Domini docebo vos</v>
      <v id="13">quis est homo qui vult vitam cupit videre dies bonos</v>
      <v id="14">prohibe linguam tuam a malo et labia tua ne loquantur dolum</v>
      <v id="15">deverte a malo et fac bonum inquire pacem et persequere eam</v>
      <v id="16">oculi Domini super iustos et aures eius in precem eorum</v>
      <v id="17">facies Domini super facientes mala ut perdat de terra memoriam eorum</v>
      <v id="18">clamaverunt iusti et Dominus exaudivit et ex omnibus tribulationibus eorum liberavit eos</v>
      <v id="19">iuxta est Dominus his qui tribulato sunt corde et humiles spiritu salvabit</v>
      <v id="20">multae tribulationes iustorum et de omnibus his liberavit eos</v>
      <v id="21">Dominus custodit omnia ossa eorum unum ex his non conteretur</v>
      <v id="22">mors peccatorum pessima et qui oderunt iustum delinquent</v>
      <v id="23">redimet Dominus animas servorum suorum et non delinquent omnes qui sperant in eum</v>
    </c>
    <c id="34">
      <v id="1">huic David iudica Domine nocentes me expugna expugnantes me</v>
      <v id="2">adprehende arma et scutum et exsurge in adiutorium mihi</v>
      <v id="3">effunde frameam et conclude adversus eos qui persequuntur me dic animae meae salus tua ego sum</v>
      <v id="4">confundantur et revereantur quaerentes animam meam avertantur retrorsum et confundantur cogitantes mihi mala</v>
      <v id="5">fiant tamquam pulvis ante faciem venti et angelus Domini coartans eos</v>
      <v id="6">fiat via illorum tenebrae et lubricum et angelus Domini persequens eos</v>
      <v id="7">quoniam gratis absconderunt mihi interitum laquei sui supervacue exprobraverunt animam meam</v>
      <v id="8">veniat illi laqueus quem ignorat et captio quam abscondit conprehendat eum et in laqueo cadat in ipso</v>
      <v id="9">anima autem mea exultabit in Domino delectabitur super salutari suo</v>
      <v id="10">omnia ossa mea dicent Domine quis similis tui eripiens inopem de manu fortiorum eius egenum et pauperem a diripientibus eum</v>
      <v id="11">surgentes testes iniqui quae ignorabam interrogabant me</v>
      <v id="12">retribuebant mihi mala pro bonis sterilitatem animae meae</v>
      <v id="13">ego autem cum mihi molesti essent induebar cilicio humiliabam in ieiunio animam meam et oratio mea in sinum meum convertetur</v>
      <v id="14">quasi proximum quasi fratrem nostrum sic conplacebam quasi lugens et contristatus sic humiliabar</v>
      <v id="15">et adversum me laetati sunt et convenerunt congregata sunt super me flagella et ignoravi</v>
      <v id="16">dissipati sunt nec conpuncti temptaverunt me subsannaverunt me subsannatione frenduerunt super me dentibus suis</v>
      <v id="17">Domine quando respicies restitue animam meam a malignitate eorum a leonibus unicam meam</v>
      <v id="18">confitebor tibi in ecclesia magna in populo gravi laudabo te</v>
      <v id="19">non supergaudeant mihi qui adversantur mihi inique qui oderunt me gratis et annuunt oculis</v>
      <v id="20">quoniam mihi quidem pacifice loquebantur et in iracundia terrae loquentes; dolos cogitabant</v>
      <v id="21">et dilataverunt super me os suum dixerunt euge euge viderunt oculi nostri</v>
      <v id="22">vidisti Domine ne sileas Domine ne discedas a me</v>
      <v id="23">exsurge et intende iudicio meo Deus meus et Dominus meus in causam meam</v>
      <v id="24">iudica me secundum iustitiam tuam Domine Deus meus et non supergaudeant mihi</v>
      <v id="25">non dicant in cordibus suis euge euge animae nostrae nec dicant devoravimus eum</v>
      <v id="26">erubescant et revereantur simul qui gratulantur malis meis induantur confusione et reverentia qui magna loquuntur super me</v>
      <v id="27">exultent et laetentur qui volunt iustitiam meam et dicant semper magnificetur Dominus qui volunt pacem servi eius</v>
      <v id="28">et lingua mea meditabitur iustitiam tuam tota die laudem tuam</v>
    </c>
    <c id="35">
      <v id="1">in finem servo Domini David</v>
      <v id="2">dixit iniustus ut delinquat in semet ipso non est timor Dei ante oculos eius</v>
      <v id="3">quoniam dolose egit in conspectu eius ut inveniatur iniquitas eius ad odium</v>
      <v id="4">verba oris eius iniquitas et dolus noluit intellegere ut bene ageret</v>
      <v id="5">iniquitatem meditatus est in cubili suo adstetit omni viae non bonae malitiam autem non odivit</v>
      <v id="6">Domine in caelo misericordia tua et veritas tua usque ad nubes</v>
      <v id="7">iustitia tua sicut montes Dei iudicia tua abyssus multa homines et iumenta salvabis Domine</v>
      <v id="8">quemadmodum multiplicasti misericordiam tuam Deus filii autem hominum in tegmine alarum tuarum sperabunt</v>
      <v id="9">inebriabuntur ab ubertate domus tuae et torrente voluntatis tuae potabis eos</v>
      <v id="10">quoniam apud te fons vitae in lumine tuo videbimus lumen</v>
      <v id="11">praetende misericordiam tuam scientibus te et iustitiam tuam his qui recto sunt corde</v>
      <v id="12">non veniat mihi pes superbiae et manus peccatoris non moveat me</v>
      <v id="13">ibi ceciderunt qui operantur iniquitatem expulsi sunt nec potuerunt stare</v>
    </c>
    <c id="36">
      <v id="1">ipsi David noli aemulari in malignantibus neque zelaveris facientes iniquitatem</v>
      <v id="2">quoniam tamquam faenum velociter arescent et quemadmodum holera herbarum cito decident</v>
      <v id="3">spera in Domino et fac bonitatem et inhabita terram et pasceris in divitiis eius</v>
      <v id="4">delectare in Domino et dabit tibi petitiones cordis tui</v>
      <v id="5">revela Domino viam tuam et spera in eum et ipse faciet</v>
      <v id="6">et educet quasi lumen iustitiam tuam et iudicium tuum tamquam meridiem</v>
      <v id="7">subditus esto Domino et ora eum noli aemulari in eo qui prosperatur in via sua in homine faciente iniustitias</v>
      <v id="8">desine ab ira et derelinque furorem noli aemulari ut maligneris</v>
      <v id="9">quoniam qui malignantur exterminabuntur sustinentes autem Dominum ipsi hereditabunt terram</v>
      <v id="10">et adhuc pusillum et non erit peccator et quaeres locum eius et non invenies</v>
      <v id="11">mansueti autem hereditabunt terram et delectabuntur in multitudine pacis</v>
      <v id="12">observabit peccator iustum et stridebit super eum dentibus suis</v>
      <v id="13">Dominus autem inridebit eum quia prospicit quoniam veniet dies eius</v>
      <v id="14">gladium evaginaverunt peccatores intenderunt arcum suum ut decipiant pauperem et inopem ut trucident rectos corde</v>
      <v id="15">gladius eorum intret in corda ipsorum et arcus ipsorum confringatur</v>
      <v id="16">melius est modicum iusto super divitias peccatorum multas</v>
      <v id="17">quoniam brachia peccatorum conterentur confirmat autem iustos Dominus</v>
      <v id="18">novit Dominus dies inmaculatorum et hereditas eorum in aeternum erit</v>
      <v id="19">non confundentur in tempore malo et in diebus famis saturabuntur</v>
      <v id="20">quia peccatores peribunt inimici vero Domini mox honorificati fuerint et exaltati deficientes quemadmodum fumus defecerunt</v>
      <v id="21">mutuabitur peccator et non solvet iustus autem miseretur et tribuet</v>
      <v id="22">quia benedicentes ei hereditabunt terram maledicentes autem ei disperibunt</v>
      <v id="23">apud Dominum gressus hominis dirigentur et viam eius volet</v>
      <v id="24">cum ceciderit non conlidetur quia Dominus subponit manum suam</v>
      <v id="25">iunior fui et senui et non vidi iustum derelictum nec semen eius quaerens panes</v>
      <v id="26">tota die miseretur et commodat et semen illius in benedictione erit</v>
      <v id="27">declina a malo et fac bonum et inhabita in saeculum saeculi</v>
      <v id="28">quia Dominus amat iudicium et non derelinquet sanctos suos in aeternum conservabuntur iniusti punientur et semen impiorum peribit</v>
      <v id="29">iusti autem hereditabunt terram et inhabitabunt in saeculum %saeculi; super eam</v>
      <v id="30">os iusti meditabitur sapientiam et lingua eius loquetur iudicium</v>
      <v id="31">lex Dei eius in corde ipsius et non subplantabuntur gressus eius</v>
      <v id="32">considerat peccator iustum et quaerit mortificare eum</v>
      <v id="33">Dominus autem non derelinquet eum in manus eius nec damnabit eum cum iudicabitur illi</v>
      <v id="34">expecta Dominum et custodi viam eius et exaltabit te ut hereditate capias terram cum perierint peccatores videbis</v>
      <v id="35">vidi impium superexaltatum et elevatum sicut cedros Libani</v>
      <v id="36">et transivi et ecce non erat et quaesivi eum et non est inventus locus eius</v>
      <v id="37">custodi innocentiam et vide aequitatem quoniam sunt reliquiae homini pacifico</v>
      <v id="38">iniusti autem disperibunt simul reliquiae impiorum peribunt</v>
      <v id="39">salus autem iustorum a Domino et protector eorum in tempore tribulationis</v>
      <v id="40">et adiuvabit eos Dominus et liberabit eos et eruet eos a peccatoribus et salvabit eos quia speraverunt in eo</v>
    </c>
    <c id="37">
      <v id="1">psalmus David in rememorationem de sabbato</v>
      <v id="2">Domine ne in furore tuo arguas me neque in ira tua corripias me</v>
      <v id="3">quoniam sagittae tuae infixae sunt mihi et confirmasti super me manum tuam</v>
      <v id="4">non est sanitas carni meae a facie irae tuae non est pax ossibus meis a facie peccatorum meorum</v>
      <v id="5">quoniam iniquitates meae supergressae sunt caput meum sicut onus grave gravatae sunt super me</v>
      <v id="6">putruerunt et corruptae sunt cicatrices meae a facie insipientiae meae</v>
      <v id="7">miser factus sum et curvatus sum usque ad finem tota die contristatus ingrediebar</v>
      <v id="8">quoniam lumbi mei impleti sunt inlusionibus et non est sanitas in carne mea</v>
      <v id="9">adflictus sum et humiliatus sum nimis rugiebam a gemitu cordis mei</v>
      <v id="10">Domine ante te omne desiderium meum et gemitus meus a te non est absconditus</v>
      <v id="11">cor meum conturbatum est dereliquit me virtus mea et lumen oculorum meorum et ipsum non est mecum</v>
      <v id="12">amici mei et proximi mei adversus me adpropinquaverunt et steterunt et qui iuxta me erant de longe steterunt</v>
      <v id="13">et vim faciebant qui quaerebant animam meam et qui inquirebant mala mihi locuti sunt vanitates et dolos tota die meditabantur</v>
      <v id="14">ego autem tamquam surdus non audiebam et sicut mutus non aperiens os suum</v>
      <v id="15">et factus sum sicut homo non audiens et non habens in ore suo redargutiones</v>
      <v id="16">quoniam in te Domine speravi tu exaudies Domine Deus meus</v>
      <v id="17">quia dixi nequando supergaudeant mihi inimici mei et dum commoventur pedes mei super me magna locuti sunt</v>
      <v id="18">quoniam ego in flagella paratus et dolor meus in conspectu meo semper</v>
      <v id="19">quoniam iniquitatem meam adnuntiabo %et; cogitabo pro peccato meo</v>
      <v id="20">inimici autem mei vivent et firmati sunt super me et multiplicati sunt qui oderunt me inique</v>
      <v id="21">qui retribuunt mala pro bonis detrahebant mihi quoniam sequebar bonitatem</v>
      <v id="22">non derelinquas me Domine Deus meus ne discesseris a me</v>
      <v id="23">intende in adiutorium meum Domine salutis meae</v>
    </c>
    <c id="38">
      <v id="1">in finem Idithun canticum David</v>
      <v id="2">dixi custodiam vias meas ut non delinquam in lingua mea posui ori meo custodiam cum consisteret peccator adversum me</v>
      <v id="3">obmutui et humiliatus sum et silui a bonis et dolor meus renovatus est</v>
      <v id="4">concaluit cor meum intra me et in meditatione mea exardescet ignis</v>
      <v id="5">locutus sum in lingua mea notum fac mihi Domine finem meum et numerum dierum meorum quis est ut sciam quid desit mihi</v>
      <v id="6">ecce mensurabiles posuisti dies meos et substantia mea tamquam nihilum ante te verumtamen universa vanitas omnis homo vivens diapsalma</v>
      <v id="7">verumtamen in imagine pertransit homo sed et frustra conturbatur thesaurizat et ignorat cui congregabit ea</v>
      <v id="8">et nunc quae est expectatio mea nonne Dominus et substantia mea apud te est</v>
      <v id="9">ab omnibus iniquitatibus meis erue me obprobrium insipienti dedisti me</v>
      <v id="10">obmutui %et; non aperui os meum quoniam tu fecisti</v>
      <v id="11">amove a me plagas tuas</v>
      <v id="12">a fortitudine manus tuae ego defeci in increpationibus propter iniquitatem corripuisti hominem et tabescere fecisti sicut araneam animam eius verumtamen vane %conturbatur; omnis homo diapsalma</v>
      <v id="13">exaudi orationem meam Domine et deprecationem meam auribus percipe lacrimas meas ne sileas quoniam advena sum apud te et peregrinus sicut omnes patres mei</v>
      <v id="14">remitte mihi ut refrigerer priusquam abeam et amplius non ero</v>
    </c>
    <c id="39">
      <v id="1">in finem David psalmus</v>
      <v id="2">expectans expectavi Dominum et intendit mihi</v>
      <v id="3">et exaudivit preces meas et eduxit me de lacu miseriae et de luto fecis et statuit super petram pedes meos et direxit gressus meos</v>
      <v id="4">et inmisit in os meum canticum novum carmen Deo nostro videbunt multi et timebunt et sperabunt in Domino</v>
      <v id="5">beatus vir cuius est nomen Domini spes ipsius et non respexit in vanitates et insanias falsas</v>
      <v id="6">multa fecisti tu Domine Deus meus mirabilia tua et cogitationibus tuis non est qui similis sit tibi adnuntiavi et locutus sum multiplicati sunt super numerum</v>
      <v id="7">sacrificium et oblationem noluisti aures autem perfecisti mihi holocaustum et pro peccato non postulasti</v>
      <v id="8">tunc dixi ecce venio in capite libri scriptum est de me</v>
      <v id="9">ut facerem voluntatem tuam Deus meus volui et legem tuam in medio cordis mei</v>
      <v id="10">adnuntiavi iustitiam in ecclesia magna ecce labia mea non prohibebo Domine tu scisti</v>
      <v id="11">iustitiam tuam non abscondi in corde meo veritatem tuam et salutare tuum dixi non abscondi misericordiam tuam et veritatem tuam a concilio multo</v>
      <v id="12">tu autem Domine ne longe facias miserationes tuas a me misericordia tua et veritas tua semper susceperunt me</v>
      <v id="13">quoniam circumdederunt me mala quorum non est numerus conprehenderunt me iniquitates meae et non potui ut viderem multiplicatae sunt super capillos capitis mei et cor meum dereliquit me</v>
      <v id="14">conplaceat tibi Domine ut eruas me Domine ad adiuvandum me respice</v>
      <v id="15">confundantur et revereantur simul qui quaerunt animam meam ut auferant eam convertantur retrorsum et revereantur qui volunt mihi mala</v>
      <v id="16">ferant confestim confusionem suam qui dicunt mihi euge euge</v>
      <v id="17">exultent et laetentur super te omnes quaerentes te et dicant semper magnificetur Dominus qui diligunt salutare tuum</v>
      <v id="18">ego autem mendicus sum et pauper Dominus sollicitus est mei adiutor meus et protector meus tu es Deus meus ne tardaveris</v>
    </c>
    <c id="40">
      <v id="1">in finem psalmus David</v>
      <v id="2">beatus qui intellegit super egenum et pauperem in die mala liberabit eum Dominus</v>
      <v id="3">Dominus conservet eum et vivificet eum et beatum faciat eum in terra et non tradat eum in animam inimicorum eius</v>
      <v id="4">Dominus opem ferat illi super lectum doloris eius universum stratum eius versasti in infirmitate eius</v>
      <v id="5">ego dixi Domine miserere mei sana animam meam quoniam peccavi tibi</v>
      <v id="6">inimici mei dixerunt mala mihi quando morietur et peribit nomen eius</v>
      <v id="7">et si ingrediebatur ut videret vane loquebatur cor eius congregavit iniquitatem sibi egrediebatur foras et loquebatur</v>
      <v id="8">in id ipsum adversum me susurrabant omnes inimici mei adversus me cogitabant mala mihi</v>
      <v id="9">verbum iniquum constituerunt adversus me numquid qui dormit non adiciet ut resurgat</v>
      <v id="10">etenim homo pacis meae in quo speravi qui edebat panes meos magnificavit super me subplantationem</v>
      <v id="11">tu autem Domine miserere mei et resuscita me et retribuam eis</v>
      <v id="12">in hoc cognovi quoniam voluisti me quoniam non gaudebit inimicus meus super me</v>
      <v id="13">me autem propter innocentiam suscepisti et confirmasti me in conspectu tuo in aeternum</v>
      <v id="14">benedictus Dominus Deus Israhel a saeculo et in saeculum fiat fiat</v>
    </c>
    <c id="41">
      <v id="1">in finem in intellectum filiis Core</v>
      <v id="2">quemadmodum desiderat cervus ad fontes aquarum ita desiderat anima mea ad te Deus</v>
      <v id="3">sitivit anima mea ad Deum fortem; vivum quando veniam et parebo ante faciem Dei</v>
      <v id="4">fuerunt mihi lacrimae meae panis die ac nocte dum dicitur mihi cotidie ubi est Deus tuus</v>
      <v id="5">haec recordatus sum et effudi in me animam meam quoniam transibo in loco tabernaculi admirabilis usque ad domum Dei in voce exultationis et confessionis sonus epulantis</v>
      <v id="6">quare tristis es anima mea et quare conturbas me spera in Deo quoniam confitebor illi salutare vultus mei</v>
      <v id="7">Deus meus ad me ipsum anima mea conturbata est propterea memor ero tui de terra Iordanis et Hermoniim a monte modico</v>
      <v id="8">abyssus ad; abyssum invocat in voce cataractarum tuarum omnia excelsa tua et fluctus tui super me transierunt</v>
      <v id="9">in die mandavit Dominus misericordiam suam et nocte canticum eius apud me oratio Deo vitae meae</v>
      <v id="10">dicam Deo susceptor meus es quare oblitus es mei quare contristatus incedo dum adfligit me inimicus</v>
      <v id="11">dum confringuntur ossa mea exprobraverunt mihi qui tribulant me dum dicunt mihi per singulos dies ubi est Deus tuus</v>
      <v id="12">quare tristis es anima mea et quare conturbas me spera in Deum quoniam adhuc; confitebor illi salutare vultus mei et; Deus meus</v>
    </c>
    <c id="42">
      <v id="1">psalmus David iudica me Deus et discerne causam meam de gente non sancta ab homine iniquo et doloso erue me</v>
      <v id="2">quia tu es Deus fortitudo mea quare me reppulisti quare tristis incedo dum adfligit me inimicus</v>
      <v id="3">emitte lucem tuam et veritatem tuam ipsa me deduxerunt et adduxerunt in montem sanctum tuum et in tabernacula tua</v>
      <v id="4">et introibo ad altare Dei ad Deum qui laetificat iuventutem meam confitebor tibi in cithara Deus Deus meus</v>
      <v id="5">quare tristis es anima mea et quare conturbas me spera in Deum quoniam adhuc; confitebor illi salutare vultus mei et; Deus meus</v>
    </c>
    <c id="43">
      <v id="1">in finem filiis Core ad intellectum</v>
      <v id="2">Deus auribus nostris audivimus patres nostri adnuntiaverunt nobis opus quod operatus es in diebus eorum in diebus antiquis</v>
      <v id="3">manus tua gentes disperdit et plantasti eos adflixisti populos et expulisti eos</v>
      <v id="4">nec enim in gladio suo possederunt terram et brachium eorum non salvavit eos sed dextera tua et brachium tuum et inluminatio faciei tuae quoniam conplacuisti in eis</v>
      <v id="5">tu es ipse rex meus et Deus meus qui mandas salutes Iacob</v>
      <v id="6">in te inimicos nostros ventilabimus cornu et in nomine tuo spernemus insurgentes in nobis</v>
      <v id="7">non enim in arcu meo sperabo et gladius meus non salvabit me</v>
      <v id="8">salvasti enim nos de adfligentibus nos et odientes nos confudisti</v>
      <v id="9">in Deo laudabimur tota die et in nomine tuo confitebimur in saeculum diapsalma</v>
      <v id="10">nunc autem reppulisti et confudisti nos et non egredieris in virtutibus nostris</v>
      <v id="11">avertisti nos retrorsum post inimicos nostros et qui oderunt nos diripiebant sibi</v>
      <v id="12">dedisti nos tamquam oves escarum et in gentibus dispersisti nos</v>
      <v id="13">vendidisti populum tuum sine pretio et non fuit multitudo in commutationibus nostris</v>
      <v id="14">posuisti nos obprobrium vicinis nostris subsannationem et derisum his qui in circuitu nostro</v>
      <v id="15">posuisti nos in similitudinem gentibus commotionem capitis in populis</v>
      <v id="16">tota die verecundia mea contra me est et confusio faciei meae cooperuit me</v>
      <v id="17">a voce exprobrantis et obloquentis a facie inimici et persequentis</v>
      <v id="18">haec omnia venerunt super nos nec obliti sumus te et inique non egimus in testamento tuo</v>
      <v id="19">et non recessit retrorsum cor nostrum et declinasti semitas nostras a via tua</v>
      <v id="20">quoniam humiliasti nos in loco adflictionis et cooperuit nos umbra mortis</v>
      <v id="21">si obliti sumus nomen Dei nostri et %si; expandimus manus nostras ad deum alienum</v>
      <v id="22">nonne Deus requiret ista ipse enim novit abscondita cordis quoniam propter te mortificamur omni die aestimati sumus sicut oves occisionis</v>
      <v id="23">exsurge quare dormis Domine exsurge %et; ne repellas in finem</v>
      <v id="24">quare faciem tuam avertis oblivisceris inopiae nostrae et tribulationis nostrae</v>
      <v id="25">quoniam humiliata est in pulvere anima nostra conglutinatus est in terra venter noster</v>
      <v id="26">exsurge adiuva nos et redime nos propter nomen tuum</v>
    </c>
    <c id="44">
      <v id="1">in finem pro his qui commutabuntur filiis Core ad intellectum canticum pro dilecto</v>
      <v id="2">eructavit cor meum verbum bonum dico ego opera mea regi lingua mea calamus scribae velociter scribentis</v>
      <v id="3">speciosus forma prae filiis hominum diffusa est gratia in labiis tuis propterea benedixit te Deus in aeternum</v>
      <v id="4">accingere gladio tuo super femur tuum potentissime</v>
      <v id="5">specie tua et pulchritudine tua et intende prospere procede et regna propter veritatem et mansuetudinem et iustitiam et deducet te mirabiliter dextera tua</v>
      <v id="6">sagittae tuae acutae populi sub te cadent in corde inimicorum regis</v>
      <v id="7">sedis tua Deus in saeculum saeculi virga directionis virga regni tui</v>
      <v id="8">dilexisti iustitiam et odisti iniquitatem propterea unxit te Deus Deus tuus oleo laetitiae prae consortibus tuis</v>
      <v id="9">murra et gutta et cassia a vestimentis tuis a domibus eburneis ex quibus delectaverunt te</v>
      <v id="10">filiae regum in honore tuo adstetit regina a dextris tuis in vestitu deaurato circumdata varietate</v>
      <v id="11">audi filia et vide et inclina aurem tuam et obliviscere populum tuum et domum patris tui</v>
      <v id="12">et concupiscet rex decorem tuum quoniam ipse est dominus tuus et adorabunt eum</v>
      <v id="13">et; filiae Tyri in muneribus vultum tuum deprecabuntur divites plebis</v>
      <v id="14">omnis gloria eius filiae regis ab intus in fimbriis aureis</v>
      <v id="15">circumamicta varietatibus adducentur regi virgines post eam proximae eius adferentur tibi</v>
      <v id="16">adferentur in laetitia et exultatione adducentur in templum regis</v>
      <v id="17">pro patribus tuis nati sunt tibi filii constitues eos principes super omnem terram</v>
      <v id="18">memor ero nominis tui in omni generatione et generatione propterea populi confitebuntur tibi in aeternum et in saeculum saeculi</v>
    </c>
    <c id="45">
      <v id="1">in finem pro filiis Core pro arcanis psalmus</v>
      <v id="2">Deus noster refugium et virtus adiutor in tribulationibus quae invenerunt nos nimis</v>
      <v id="3">propterea non timebimus dum turbabitur terra et transferentur montes in cor maris</v>
      <v id="4">sonaverunt et turbatae sunt aquae eorum conturbati sunt montes in fortitudine eius diapsalma</v>
      <v id="5">fluminis impetus laetificat civitatem Dei sanctificavit tabernaculum suum Altissimus</v>
      <v id="6">Deus in medio eius non commovebitur adiuvabit eam Deus mane diluculo</v>
      <v id="7">conturbatae sunt gentes inclinata sunt regna dedit vocem suam mota est terra</v>
      <v id="8">Dominus virtutum nobiscum susceptor noster Deus Iacob diapsalma</v>
      <v id="9">venite et videte opera Domini quae posuit prodigia super terram</v>
      <v id="10">auferens bella usque ad finem terrae arcum conteret et confringet arma et scuta conburet in igne</v>
      <v id="11">vacate et videte quoniam ego sum Deus exaltabor in gentibus exaltabor in terra</v>
      <v id="12">Dominus virtutum nobiscum susceptor noster Deus Iacob</v>
    </c>
    <c id="46">
      <v id="1">in finem pro filiis Core psalmus</v>
      <v id="2">omnes gentes plaudite manibus iubilate Deo in voce exultationis</v>
      <v id="3">quoniam Dominus excelsus terribilis rex magnus super omnem terram</v>
      <v id="4">subiecit populos nobis et gentes sub pedibus nostris</v>
      <v id="5">elegit nobis hereditatem suam speciem Iacob quam dilexit diapsalma</v>
      <v id="6">ascendit Deus in iubilo Dominus in voce tubae</v>
      <v id="7">psallite Deo nostro psallite psallite regi nostro psallite</v>
      <v id="8">quoniam rex omnis terrae Deus psallite sapienter</v>
      <v id="9">regnavit Deus super gentes Deus sedit super sedem sanctam suam</v>
      <v id="10">principes populorum congregati sunt cum Deo Abraham quoniam Dei fortes terrae vehementer elevati sunt</v>
    </c>
    <c id="47">
      <v id="1">canticum psalmi filiis Core secunda sabbati</v>
      <v id="2">magnus Dominus et laudabilis nimis in civitate Dei nostri in monte sancto eius</v>
      <v id="3">fundatur exultatione universae terrae montes Sion latera aquilonis civitas regis magni</v>
      <v id="4">Deus in domibus eius cognoscitur cum suscipiet eam</v>
      <v id="5">quoniam ecce reges congregati sunt convenerunt in unum</v>
      <v id="6">ipsi videntes sic admirati sunt conturbati sunt commoti sunt</v>
      <v id="7">tremor adprehendit eos ibi dolores ut parturientis</v>
      <v id="8">in spiritu vehementi conteres naves Tharsis</v>
      <v id="9">sicut audivimus sic vidimus in civitate Domini virtutum in civitate Dei nostri Deus fundavit eam in aeternum diapsalma</v>
      <v id="10">suscepimus Deus misericordiam tuam in medio templi tui</v>
      <v id="11">secundum nomen tuum Deus sic et laus tua in fines terrae iustitia plena est dextera tua</v>
      <v id="12">laetetur mons Sion exultent filiae Iudaeae propter iudicia tua %Domine;</v>
      <v id="13">circumdate Sion et conplectimini eam narrate in turribus eius</v>
      <v id="14">ponite corda vestra in virtute eius et distribuite domus eius ut enarretis in progeniem alteram</v>
      <v id="15">quoniam hic est Deus Deus noster in aeternum et in saeculum saeculi ipse reget nos in saecula</v>
    </c>
    <c id="48">
      <v id="1">in finem filiis Core psalmus</v>
      <v id="2">audite haec omnes gentes auribus percipite omnes qui habitatis orbem</v>
      <v id="3">quique terriginae et filii hominum in unum dives et pauper</v>
      <v id="4">os meum loquetur sapientiam et meditatio cordis mei prudentiam</v>
      <v id="5">inclinabo in parabolam aurem meam aperiam in psalterio propositionem meam</v>
      <v id="6">cur timebo in die malo iniquitas calcanei mei circumdabit me</v>
      <v id="7">qui confidunt in virtute sua et in multitudine divitiarum suarum gloriantur</v>
      <v id="8">frater non redimit redimet homo non dabit Deo placationem suam</v>
      <v id="9">et pretium redemptionis animae suae et laboravit in aeternum</v>
      <v id="10">et vivet adhuc; in finem</v>
      <v id="11">non videbit interitum cum viderit sapientes morientes simul insipiens et stultus peribunt et relinquent alienis divitias suas</v>
      <v id="12">%et; sepulchra eorum domus illorum in aeternum tabernacula eorum in progeniem et progeniem vocaverunt nomina sua in terris suis</v>
      <v id="13">et homo cum in honore esset non intellexit conparatus est iumentis insipientibus et similis factus est illis</v>
      <v id="14">haec via illorum scandalum ipsis et postea in ore suo conplacebunt diapsalma</v>
      <v id="15">sicut oves in inferno positi sunt mors depascet eos et dominabuntur eorum iusti in matutino et auxilium eorum veterescet in inferno a gloria eorum</v>
      <v id="16">verumtamen Deus redimet animam meam de manu inferi cum acceperit me diapsalma</v>
      <v id="17">ne timueris cum dives factus fuerit homo et cum multiplicata fuerit gloria domus eius</v>
      <v id="18">quoniam cum interierit non sumet omnia neque descendet cum eo pone; gloria eius</v>
      <v id="19">quia anima eius in vita ipsius benedicetur confitebitur tibi cum benefeceris ei</v>
      <v id="20">introibit usque in progenies patrum suorum usque in aeternum non videbit lumen</v>
      <v id="21">homo in honore cum esset non intellexit conparatus est iumentis %insipientibus; et similis factus est illis</v>
    </c>
    <c id="49">
      <v id="1">psalmus Asaph Deus deorum Dominus locutus est et vocavit terram a solis ortu usque ad occasum</v>
      <v id="2">ex Sion species decoris eius</v>
      <v id="3">Deus manifeste veniet Deus noster et non silebit ignis in conspectu eius exardescet et in circuitu eius tempestas valida</v>
      <v id="4">advocabit caelum desursum et terram discernere populum suum</v>
      <v id="5">congregate illi sanctos eius qui ordinant testamentum eius super sacrificia</v>
      <v id="6">et adnuntiabunt caeli iustitiam eius quoniam Deus iudex est diapsalma</v>
      <v id="7">audi populus meus et loquar tibi Israhel et testificabor tibi Deus Deus tuus ego sum</v>
      <v id="8">non in sacrificiis tuis arguam te holocausta autem tua in conspectu meo sunt semper</v>
      <v id="9">non accipiam de domo tua vitulos neque de gregibus tuis hircos</v>
      <v id="10">quoniam meae sunt omnes ferae silvarum iumenta in montibus et boves</v>
      <v id="11">cognovi omnia volatilia caeli et pulchritudo agri mecum est</v>
      <v id="12">si esuriero non dicam tibi meus est enim orbis terrae et plenitudo eius</v>
      <v id="13">numquid manducabo carnes taurorum aut sanguinem hircorum potabo</v>
      <v id="14">immola Deo sacrificium laudis et redde Altissimo vota tua</v>
      <v id="15">et invoca me in die tribulationis et eruam te et honorificabis me diapsalma</v>
      <v id="16">peccatori autem dixit Deus quare tu enarras iustitias meas et adsumis testamentum meum per os tuum</v>
      <v id="17">tu vero odisti disciplinam et proiecisti sermones meos retrorsum</v>
      <v id="18">si videbas furem currebas cum eo et cum adulteris portionem tuam ponebas</v>
      <v id="19">os tuum abundavit malitia et lingua tua concinnabat dolos</v>
      <v id="20">sedens adversus fratrem tuum loquebaris et adversus filium matris tuae ponebas scandalum</v>
      <v id="21">haec fecisti et tacui existimasti inique quod ero tui similis arguam te et statuam contra faciem tuam</v>
      <v id="22">intellegite nunc haec qui obliviscimini Deum nequando rapiat et non sit qui eripiat</v>
      <v id="23">sacrificium laudis honorificabit me et illic iter quod ostendam illi salutare Dei</v>
    </c>
    <c id="50">
      <v id="1">in finem psalmus David</v>
      <v id="2">cum venit ad eum Nathan propheta quando intravit ad Bethsabee</v>
      <v id="3">miserere mei Deus secundum %magnam; misericordiam tuam %et; secundum multitudinem miserationum tuarum dele iniquitatem meam</v>
      <v id="4">amplius lava me ab iniquitate mea et a peccato meo munda me</v>
      <v id="5">quoniam iniquitatem meam ego cognosco et peccatum meum contra me est semper</v>
      <v id="6">tibi soli peccavi et malum coram te feci ut iustificeris in sermonibus tuis et vincas cum iudicaris</v>
      <v id="7">ecce enim in iniquitatibus conceptus sum et in peccatis concepit me mater mea</v>
      <v id="8">ecce enim veritatem dilexisti incerta et occulta sapientiae tuae manifestasti mihi</v>
      <v id="9">asparges me hysopo et mundabor lavabis me et super nivem dealbabor</v>
      <v id="10">auditui meo dabis gaudium et laetitiam exultabunt ossa humiliata</v>
      <v id="11">averte faciem tuam a peccatis meis et omnes iniquitates meas dele</v>
      <v id="12">cor mundum crea in me Deus et spiritum rectum innova in visceribus meis</v>
      <v id="13">ne proicias me a facie tua et spiritum sanctum tuum ne auferas a me</v>
      <v id="14">redde mihi laetitiam salutaris tui et spiritu principali confirma me</v>
      <v id="15">docebo iniquos vias tuas et impii ad te convertentur</v>
      <v id="16">libera me de sanguinibus Deus Deus salutis meae exultabit lingua mea iustitiam tuam</v>
      <v id="17">Domine labia mea aperies et os meum adnuntiabit laudem tuam</v>
      <v id="18">quoniam si voluisses sacrificium dedissem utique holocaustis non delectaberis</v>
      <v id="19">sacrificium Deo spiritus contribulatus cor contritum et humiliatum Deus non spernet</v>
      <v id="20">benigne fac Domine in bona voluntate tua Sion et aedificentur muri Hierusalem</v>
      <v id="21">tunc acceptabis sacrificium iustitiae oblationes et holocausta tunc inponent super altare tuum vitulos</v>
    </c>
    <c id="51">
      <v id="1">in finem intellectus David</v>
      <v id="2">cum venit Doec Idumeus et adnuntiavit Saul et dixit venit David in domo Achimelech</v>
      <v id="3">quid gloriatur in malitia qui potens est iniquitate</v>
      <v id="4">tota die iniustitiam cogitavit lingua tua sicut novacula acuta fecisti dolum</v>
      <v id="5">dilexisti malitiam super benignitatem iniquitatem magis quam loqui aequitatem diapsalma</v>
      <v id="6">dilexisti omnia verba praecipitationis linguam dolosam</v>
      <v id="7">propterea Deus destruet te in finem evellet te et emigrabit te de tabernaculo et radicem tuam de terra viventium diapsalma</v>
      <v id="8">videbunt iusti et timebunt et super eum ridebunt et dicent</v>
      <v id="9">ecce homo qui non posuit Deum adiutorem suum sed speravit in multitudine divitiarum suarum et praevaluit in vanitate sua</v>
      <v id="10">ego autem sicut oliva fructifera in domo Dei speravi in misericordia Dei in aeternum et in saeculum saeculi</v>
      <v id="11">confitebor tibi in saeculum quia fecisti et expectabo nomen tuum quoniam bonum in conspectu sanctorum tuorum</v>
    </c>
    <c id="52">
      <v id="1">in finem pro Melech intellegentiae David dixit insipiens in corde suo non est Deus</v>
      <v id="2">corrupti sunt et abominabiles facti sunt in iniquitatibus non est qui faciat bonum</v>
      <v id="3">Deus de caelo prospexit in filios hominum ut videat si est intellegens %aut; requirens Deum</v>
      <v id="4">omnes declinaverunt simul inutiles facti sunt non est qui faciat bonum non est usque ad unum</v>
      <v id="5">nonne scient %omnes; qui operantur iniquitatem qui devorant plebem meam ut cibum panis</v>
      <v id="6">Deum non invocaverunt illic trepidabunt timore ubi non fuit timor quoniam Deus dissipavit ossa eorum qui hominibus placent confusi sunt quoniam Deus sprevit eos</v>
      <v id="7">quis dabit ex Sion salutare Israhel dum convertit Deus captivitatem plebis suae exultabit Iacob et laetabitur Israhel</v>
    </c>
    <c id="53">
      <v id="1">in finem in carminibus intellectus David</v>
      <v id="2">cum venissent Ziphei et dixissent ad Saul nonne David absconditus est apud nos</v>
      <v id="3">Deus in nomine tuo salvum me fac et in virtute tua iudica me</v>
      <v id="4">Deus exaudi orationem meam auribus percipe verba oris mei</v>
      <v id="5">quoniam alieni insurrexerunt adversum me et fortes quaesierunt animam meam non proposuerunt Deum ante conspectum suum diapsalma</v>
      <v id="6">ecce enim Deus adiuvat me Dominus susceptor animae meae</v>
      <v id="7">avertet mala inimicis meis in veritate tua disperde illos</v>
      <v id="8">voluntarie sacrificabo tibi confitebor nomini tuo Domine quoniam bonum</v>
      <v id="9">quoniam ex omni tribulatione eripuisti me et super inimicos meos despexit oculus meus</v>
    </c>
    <c id="54">
      <v id="1">in finem in carminibus intellectus David</v>
      <v id="2">exaudi Deus orationem meam et ne despexeris deprecationem meam</v>
      <v id="3">intende mihi et exaudi me contristatus sum in exercitatione mea et conturbatus sum</v>
      <v id="4">a voce inimici et a tribulatione peccatoris quoniam declinaverunt in me iniquitatem et in ira molesti erant mihi</v>
      <v id="5">cor meum conturbatum est in me et formido mortis cecidit super me</v>
      <v id="6">timor et tremor venit super me et contexit me tenebra</v>
      <v id="7">et dixi quis dabit mihi pinnas sicut columbae et volabo et requiescam</v>
      <v id="8">ecce elongavi fugiens et mansi in solitudine diapsalma</v>
      <v id="9">expectabam eum qui salvum me fecit a pusillanimitate spiritus et a tempestate</v>
      <v id="10">praecipita Domine divide linguas eorum quoniam vidi iniquitatem et contradictionem in civitate</v>
      <v id="11">die et nocte circumdabit eam super muros eius et iniquitas et labor in medio eius</v>
      <v id="12">et iniustitia et non defecit de plateis eius usura et dolus</v>
      <v id="13">quoniam si inimicus maledixisset mihi sustinuissem utique et si is qui oderat me super me magna locutus fuisset abscondissem me forsitan ab eo</v>
      <v id="14">tu vero homo unianimis dux meus et notus meus</v>
      <v id="15">qui simul mecum dulces capiebas cibos in domo Dei ambulavimus cum consensu</v>
      <v id="16">veniat mors super illos et descendant in infernum viventes quoniam nequitiae in habitaculis eorum in medio eorum</v>
      <v id="17">ego %autem; ad Deum clamavi et Dominus salvabit me</v>
      <v id="18">vespere et mane et meridie narrabo et adnuntiabo et exaudiet vocem meam</v>
      <v id="19">redimet in pace animam meam ab his qui adpropinquant mihi quoniam inter multos erant mecum</v>
      <v id="20">exaudiet Deus et humiliabit illos qui est ante saecula diapsalma non enim est illis commutatio et non timuerunt Deum</v>
      <v id="21">extendit manum suam in retribuendo contaminaverunt testamentum eius</v>
      <v id="22">divisi sunt ab ira vultus eius et adpropinquavit cor illius molliti sunt sermones eius super oleum et ipsi sunt iacula</v>
      <v id="23">iacta super Dominum curam tuam et ipse te enutriet non dabit in aeternum fluctuationem iusto</v>
      <v id="24">tu vero Deus deduces eos in puteum interitus viri sanguinum et doli non dimidiabunt dies suos ego autem sperabo in te Domine</v>
    </c>
    <c id="55">
      <v id="1">in finem pro populo qui a sanctis longe factus est David in tituli inscriptione cum tenuerunt eum Allophili in Geth</v>
      <v id="2">miserere mei Deus quoniam conculcavit me homo tota die inpugnans tribulavit me</v>
      <v id="3">conculcaverunt me inimici mei tota die quoniam multi bellantes adversum me</v>
      <v id="4">ab altitudine diei timebo ego vero in te sperabo</v>
      <v id="5">in Deo laudabo sermones meos in Deo speravi non timebo quid faciat mihi caro</v>
      <v id="6">tota die verba mea execrabantur adversum me omnia consilia eorum in malum</v>
      <v id="7">inhabitabunt et abscondent ipsi calcaneum meum observabunt sicut sustinuerunt animam meam</v>
      <v id="8">pro nihilo salvos facies illos in ira populos confringes Deus</v>
      <v id="9">vitam meam adnuntiavi tibi posuisti lacrimas meas in conspectu tuo sicut et in promissione tua</v>
      <v id="10">tunc convertentur inimici mei retrorsum in quacumque die invocavero te ecce cognovi quoniam Deus meus es</v>
      <v id="11">in Deo laudabo verbum in Domino laudabo sermonem in Deo speravi non timebo quid faciat mihi homo</v>
      <v id="12">in me sunt Deus vota tua; % quae; reddam laudationes tibi</v>
      <v id="13">quoniam eripuisti animam meam de morte et pedes meos de lapsu ut placeam coram Deo in lumine viventium</v>
    </c>
    <c id="56">
      <v id="1">in finem ne disperdas David in tituli inscriptione cum fugeret a facie Saul in spelunca</v>
      <v id="2">miserere mei Deus miserere mei quoniam in te confidit anima mea et in umbra alarum tuarum sperabo donec transeat iniquitas</v>
      <v id="3">clamabo ad Deum altissimum Deum qui benefecit mihi</v>
      <v id="4">misit de caelo et liberavit me dedit in obprobrium conculcantes me diapsalma misit Deus misericordiam suam et veritatem suam</v>
      <v id="5">et eripuit animam meam de medio catulorum leonum dormivi conturbatus filii hominum dentes eorum arma et sagittae et lingua eorum gladius acutus</v>
      <v id="6">exaltare super caelos Deus et in omnem terram gloria tua</v>
      <v id="7">laqueum paraverunt pedibus meis et incurvaverunt animam meam foderunt ante faciem meam foveam et inciderunt in eam diapsalma</v>
      <v id="8">paratum cor meum Deus paratum cor meum cantabo et psalmum dicam</v>
      <v id="9">exsurge gloria mea exsurge psalterium et cithara exsurgam diluculo</v>
      <v id="10">confitebor tibi in populis Domine psalmum dicam tibi in gentibus</v>
      <v id="11">quoniam magnificata est usque ad caelos misericordia tua et usque ad nubes veritas tua</v>
      <v id="12">exaltare super caelos Deus et super omnem terram gloria tua</v>
    </c>
    <c id="57">
      <v id="1">in finem ne disperdas David in tituli inscriptione</v>
      <v id="2">si vere utique iustitiam loquimini recta iudicate filii hominum</v>
      <v id="3">etenim in corde iniquitates operamini in terra iniustitiam manus vestrae concinnant</v>
      <v id="4">alienati sunt peccatores a vulva erraverunt ab utero locuti sunt falsa</v>
      <v id="5">furor illis secundum similitudinem serpentis sicut aspidis surdae et obturantis aures suas</v>
      <v id="6">quae non exaudiet vocem incantantium et venefici incantantis sapienter</v>
      <v id="7">Deus conteret dentes eorum in ore ipsorum molas leonum confringet Dominus</v>
      <v id="8">ad nihilum devenient tamquam aqua decurrens intendit arcum suum donec infirmentur</v>
      <v id="9">sicut cera quae fluit auferentur supercecidit ignis et non viderunt solem</v>
      <v id="10">priusquam intellegerent spinae vestrae ramnum sicut viventes sicut in ira absorbet vos</v>
      <v id="11">laetabitur iustus cum viderit vindictam manus suas lavabit in sanguine peccatoris</v>
      <v id="12">et dicet homo si utique est fructus iusto utique est Deus iudicans eos in terra</v>
    </c>
    <c id="58">
      <v id="1">in finem ne disperdas David in tituli inscriptione quando misit Saul et custodivit domum eius ut interficeret eum</v>
      <v id="2">eripe me de inimicis meis Deus et ab insurgentibus in me libera me</v>
      <v id="3">eripe me de operantibus iniquitatem et de viris sanguinum salva me</v>
      <v id="4">quia ecce ceperunt animam meam inruerunt in me fortes</v>
      <v id="5">neque iniquitas mea neque peccatum meum Domine sine iniquitate cucurri et direxi</v>
      <v id="6">exsurge in occursum meum et vide et tu Domine Deus virtutum Deus Israhel intende ad visitandas omnes gentes non miserearis omnibus qui operantur iniquitatem diapsalma</v>
      <v id="7">convertentur ad vesperam et famem patientur ut canes et circuibunt civitatem</v>
      <v id="8">ecce loquentur in ore suo et gladius in labiis eorum quoniam quis audivit</v>
      <v id="9">et tu Domine deridebis eos ad nihilum deduces omnes gentes</v>
      <v id="10">fortitudinem meam ad te custodiam quia Deus susceptor meus</v>
      <v id="11">Deus meus voluntas eius praeveniet me</v>
      <v id="12">Deus ostendet mihi super inimicos meos ne occidas eos nequando obliviscantur populi mei disperge illos in virtute tua et depone eos protector meus Domine</v>
      <v id="13">delictum oris eorum sermonem labiorum ipsorum et conprehendantur in superbia sua et de execratione et mendacio adnuntiabuntur</v>
      <v id="14">in consummatione in ira consummationis et non erunt et scient quia Deus dominatur Iacob finium terrae diapsalma</v>
      <v id="15">convertentur ad vesperam et famem patientur ut canes et circuibunt civitatem</v>
      <v id="16">ipsi dispergentur ad manducandum si vero non fuerint saturati et murmurabunt</v>
      <v id="17">ego autem cantabo fortitudinem tuam et exultabo mane misericordiam tuam quia factus es susceptor meus et refugium meum in die tribulationis meae</v>
      <v id="18">adiutor meus tibi psallam quia Deus susceptor meus es Deus meus misericordia mea</v>
    </c>
    <c id="59">
      <v id="1">in finem his qui inmutabuntur in tituli inscriptione David in doctrina</v>
      <v id="2">cum succendit Syriam Mesopotamiam et Syriam Soba et convertit Ioab et percussit vallem Salinarum duodecim milia</v>
      <v id="3">Deus reppulisti nos et destruxisti nos iratus es et misertus es nobis</v>
      <v id="4">commovisti terram et turbasti eam sana contritiones eius quia commota est</v>
      <v id="5">ostendisti populo tuo dura potasti nos vino conpunctionis</v>
      <v id="6">dedisti metuentibus te significationem ut fugiant a facie arcus diapsalma ut liberentur dilecti tui</v>
      <v id="7">salvum fac dextera tua et exaudi me</v>
      <v id="8">Deus locutus est in sancto suo laetabor et partibor Sicima et convallem tabernaculorum metibor</v>
      <v id="9">meus est Galaad et meus %est; Manasses et Effraim fortitudo capitis mei Iuda rex meus</v>
      <v id="10">Moab olla spei meae in Idumeam extendam calciamentum meum mihi alienigenae subditi sunt</v>
      <v id="11">quis deducet me in civitatem munitam quis deducet me usque in Idumeam</v>
      <v id="12">nonne tu Deus qui reppulisti nos et non egredieris Deus in virtutibus nostris</v>
      <v id="13">da nobis auxilium de tribulatione et vana salus hominis</v>
      <v id="14">in Deo faciemus virtutem et ipse ad nihilum deducet tribulantes nos</v>
    </c>
    <c id="60">
      <v id="1">in finem in hymnis David</v>
      <v id="2">exaudi Deus deprecationem meam intende orationi meae</v>
      <v id="3">a finibus terrae ad te clamavi dum anxiaretur cor meum in petra exaltasti me deduxisti me</v>
      <v id="4">quia factus es spes mea turris fortitudinis a facie inimici</v>
      <v id="5">inhabitabo in tabernaculo tuo in saecula protegar in velamento alarum tuarum diapsalma</v>
      <v id="6">quoniam tu Deus meus exaudisti orationem meam dedisti hereditatem timentibus nomen tuum</v>
      <v id="7">dies super dies regis adicies annos eius usque in diem generationis et generationis</v>
      <v id="8">permanet in aeternum in conspectu Dei misericordiam et veritatem quis requiret eius</v>
      <v id="9">sic psalmum dicam nomini tuo in saeculum saeculi ut reddam vota mea de die in diem</v>
    </c>
    <c id="61">
      <v id="1">in finem pro Idithun psalmus David</v>
      <v id="2">nonne Deo subiecta erit anima mea ab ipso enim salutare meum</v>
      <v id="3">nam et ipse Deus meus et salutaris meus susceptor meus non movebor amplius</v>
      <v id="4">quousque inruitis in hominem interficitis universi vos tamquam parieti inclinato et maceriae depulsae</v>
      <v id="5">verumtamen pretium meum cogitaverunt repellere cucurri in siti ore suo benedicebant et corde suo maledicebant diapsalma</v>
      <v id="6">verumtamen Deo subiecta esto anima mea quoniam ab ipso patientia mea</v>
      <v id="7">quia ipse Deus meus et salvator meus adiutor meus non emigrabo</v>
      <v id="8">in Deo salutare meum et gloria mea Deus auxilii mei et spes mea in Deo est</v>
      <v id="9">sperate in eo omnis congregatio populi effundite coram illo corda vestra Deus adiutor noster in aeternum</v>
      <v id="10">verumtamen vani filii hominum mendaces filii hominum in stateris ut decipiant ipsi de vanitate in id ipsum</v>
      <v id="11">nolite sperare in iniquitate et rapinas nolite concupiscere divitiae si affluant nolite cor adponere</v>
      <v id="12">semel locutus est Deus duo haec audivi quia potestas Dei</v>
      <v id="13">et tibi Domine misericordia quia tu reddes unicuique iuxta opera sua</v>
    </c>
    <c id="62">
      <v id="1">psalmus David cum esset in deserto Iudaeae</v>
      <v id="2">Deus Deus meus ad te de luce vigilo sitivit in te anima mea quam multipliciter tibi caro mea</v>
      <v id="3">in terra deserta et invia et inaquosa sic in sancto apparui tibi ut viderem virtutem tuam et gloriam tuam</v>
      <v id="4">quoniam melior est misericordia tua super vitas labia mea laudabunt te</v>
      <v id="5">sic benedicam te in vita mea in nomine tuo levabo manus meas</v>
      <v id="6">sicut adipe et pinguidine repleatur anima mea et labia exultationis laudabit os meum</v>
      <v id="7">si memor fui tui super stratum meum in matutinis meditabar in te</v>
      <v id="8">quia fuisti adiutor meus et in velamento alarum tuarum exultabo</v>
      <v id="9">adhesit anima mea post te me suscepit dextera tua</v>
      <v id="10">ipsi vero in vanum quaesierunt animam meam introibunt in inferiora terrae</v>
      <v id="11">tradentur in manus gladii partes vulpium erunt</v>
      <v id="12">rex vero laetabitur in Deo laudabitur omnis qui iurat in eo quia obstructum est os loquentium iniqua</v>
    </c>
    <c id="63">
      <v id="1">in finem psalmus David</v>
      <v id="2">exaudi Deus orationem meam cum deprecor a timore inimici eripe animam meam</v>
      <v id="3">protexisti me a conventu malignantium a multitudine operantium iniquitatem</v>
      <v id="4">quia exacuerunt ut gladium linguas suas intenderunt arcum rem amaram</v>
      <v id="5">ut sagittent in occultis inmaculatum</v>
      <v id="6">subito sagittabunt eum et non timebunt firmaverunt sibi sermonem nequam narraverunt ut absconderent laqueos dixerunt quis videbit eos</v>
      <v id="7">scrutati sunt iniquitates defecerunt scrutantes scrutinio accedet homo et cor altum</v>
      <v id="8">et exaltabitur Deus sagittae parvulorum factae sunt plagae eorum</v>
      <v id="9">et infirmatae sunt contra eos linguae eorum conturbati sunt omnes qui videbant eos</v>
      <v id="10">et timuit omnis homo et adnuntiaverunt opera Dei et facta eius intellexerunt</v>
      <v id="11">laetabitur iustus in Domino et sperabit in eo et laudabuntur omnes recti corde</v>
    </c>
    <c id="64">
      <v id="1">in finem psalmus David canticum; Hieremiae et Aggei de verbo peregrinationis quando incipiebant proficisci</v>
      <v id="2">te decet hymnus Deus in Sion et tibi reddetur votum in Hierusalem</v>
      <v id="3">exaudi orationem ad te omnis caro veniet</v>
      <v id="4">verba iniquorum praevaluerunt super nos et impietatibus nostris tu propitiaberis</v>
      <v id="5">beatus quem elegisti et adsumpsisti inhabitabit in atriis tuis replebimur in bonis domus tuae sanctum est templum tuum</v>
      <v id="6">mirabile in aequitate exaudi nos Deus salutaris noster spes omnium finium terrae et in mari longe</v>
      <v id="7">praeparans montes in virtute tua accinctus potentia</v>
      <v id="8">qui conturbas profundum maris sonum fluctuum eius turbabuntur gentes</v>
      <v id="9">et timebunt qui inhabitant terminos a signis tuis exitus matutini et vespere delectabis</v>
      <v id="10">visitasti terram et inebriasti eam multiplicasti locupletare eam flumen Dei repletum est aquis parasti cibum illorum quoniam ita est praeparatio eius</v>
      <v id="11">rivos eius inebria multiplica genimina eius in stillicidiis eius laetabitur germinans</v>
      <v id="12">benedices coronae anni benignitatis tuae et campi tui replebuntur ubertate</v>
      <v id="13">pinguescent speciosa deserti et exultatione colles accingentur</v>
      <v id="14">induti sunt arietes ovium et valles abundabunt frumento clamabunt etenim hymnum dicent</v>
    </c>
    <c id="65">
      <v id="1">in finem canticum psalmi resurrectionis iubilate Deo omnis terra</v>
      <v id="2">psalmum dicite nomini eius date gloriam laudi eius</v>
      <v id="3">dicite Deo quam terribilia sunt opera tua Domine in multitudine virtutis tuae mentientur tibi inimici tui</v>
      <v id="4">omnis terra adorent te et psallant tibi psalmum dicant nomini tuo diapsalma</v>
      <v id="5">venite et videte opera Dei terribilis in consiliis super filios hominum</v>
      <v id="6">qui convertit mare in aridam in flumine pertransibunt pede ibi laetabimur in ipso</v>
      <v id="7">qui dominatur in virtute sua in aeternum oculi eius super gentes respiciunt qui exasperant non exaltentur in semet ipsis diapsalma</v>
      <v id="8">benedicite gentes Deum nostrum et auditam facite vocem laudis eius</v>
      <v id="9">qui posuit animam meam ad vitam et non dedit in commotionem pedes meos</v>
      <v id="10">quoniam probasti nos Deus igne nos examinasti sicut examinatur argentum</v>
      <v id="11">induxisti nos in laqueum posuisti tribulationes in dorso nostro</v>
      <v id="12">inposuisti homines super capita nostra transivimus per ignem et aquam et eduxisti nos in refrigerium</v>
      <v id="13">introibo in domum tuam in holocaustis reddam tibi vota mea</v>
      <v id="14">quae distinxerunt labia mea et locutum est os meum in tribulatione mea</v>
      <v id="15">holocausta medullata offeram tibi cum incensu arietum offeram tibi boves cum hircis diapsalma</v>
      <v id="16">venite audite et narrabo omnes qui timetis Deum quanta fecit animae meae</v>
      <v id="17">ad ipsum ore meo clamavi et exaltavi sub lingua mea</v>
      <v id="18">iniquitatem si aspexi in corde meo non exaudiat Dominus</v>
      <v id="19">propterea exaudivit Deus adtendit voci deprecationis meae</v>
      <v id="20">benedictus Deus qui non amovit orationem meam et misericordiam suam a me</v>
    </c>
    <c id="66">
      <v id="1">in finem in hymnis psalmus cantici</v>
      <v id="2">Deus misereatur nostri et benedicat nobis inluminet vultum suum super nos et misereatur nostri diapsalma</v>
      <v id="3">ut cognoscamus in terra viam tuam in omnibus gentibus salutare tuum</v>
      <v id="4">confiteantur tibi populi Deus confiteantur tibi populi omnes</v>
      <v id="5">laetentur et exultent gentes quoniam iudicas populos in aequitate et gentes in terra diriges diapsalma</v>
      <v id="6">confiteantur tibi populi Deus confiteantur tibi populi omnes</v>
      <v id="7">terra dedit fructum suum benedicat nos Deus Deus noster</v>
      <v id="8">benedicat nos Deus et metuant eum omnes fines terrae</v>
    </c>
    <c id="67">
      <v id="1">in finem David psalmus cantici</v>
      <v id="2">exsurgat Deus et dissipentur inimici eius et fugiant qui oderunt eum a facie eius</v>
      <v id="3">sicut deficit fumus deficiant sicut fluit cera a facie ignis sic pereant peccatores a facie Dei</v>
      <v id="4">et iusti epulentur exultent in conspectu Dei delectentur in laetitia</v>
      <v id="5">cantate Deo psalmum dicite nomini eius iter facite ei qui ascendit super occasum Dominus nomen illi et exultate in conspectu eius turbabuntur a facie eius</v>
      <v id="6">patris orfanorum et iudicis viduarum Deus in loco sancto suo</v>
      <v id="7">Deus inhabitare facit unius moris in domo qui educit vinctos in fortitudine similiter eos qui exasperant qui habitant in sepulchris</v>
      <v id="8">Deus cum egredereris in conspectu populi tui cum pertransieris in deserto diapsalma</v>
      <v id="9">terra mota est etenim caeli distillaverunt a facie Dei Sinai a facie Dei Israhel</v>
      <v id="10">pluviam voluntariam segregabis Deus hereditati tuae et infirmata est tu vero perfecisti eam</v>
      <v id="11">animalia tua habitant in ea parasti in dulcedine tua pauperi Deus</v>
      <v id="12">Dominus dabit verbum evangelizantibus virtute multa</v>
      <v id="13">rex virtutum dilecti dilecti; et speciei domus dividere spolia</v>
      <v id="14">si dormiatis inter medios cleros pinnae columbae deargentatae et posteriora dorsi eius in pallore auri</v>
      <v id="15">dum discernit Caelestis reges super eam nive dealbabuntur in Selmon</v>
      <v id="16">mons Dei mons pinguis mons coagulatus mons pinguis</v>
      <v id="17">ut quid suspicamini montes coagulatos mons in quo beneplacitum est Deo habitare in eo etenim Dominus habitabit in finem</v>
      <v id="18">currus Dei decem milibus multiplex milia laetantium Dominus in eis in Sina in sancto</v>
      <v id="19">ascendisti in altum cepisti captivitatem accepisti dona in hominibus etenim non credentes inhabitare Dominum Deus</v>
      <v id="20">benedictus Dominus die cotidie prosperum iter faciet nobis Deus salutarium nostrorum diapsalma</v>
      <v id="21">Deus noster Deus salvos faciendi et Domini Domini exitus mortis</v>
      <v id="22">verumtamen Deus confringet capita inimicorum suorum verticem capilli perambulantium in delictis suis</v>
      <v id="23">dixit Dominus ex Basan convertam convertam in profundis maris</v>
      <v id="24">ut intinguatur pes tuus in sanguine lingua canum tuorum ex inimicis ab ipso</v>
      <v id="25">viderunt ingressus tui Deus ingressus Dei mei regis mei qui est in sancto</v>
      <v id="26">praevenerunt principes coniuncti psallentibus in medio iuvencularum tympanistriarum</v>
      <v id="27">in ecclesiis benedicite Deum Dominum de fontibus Israhel</v>
      <v id="28">ibi Beniamin adulescentulus in mentis excessu principes Iuda duces eorum principes Zabulon principes Nepthali</v>
      <v id="29">manda Deus virtutem tuam confirma Deus hoc quod operatus es nobis</v>
      <v id="30">a templo tuo in Hierusalem tibi adferent reges munera</v>
      <v id="31">increpa feras harundinis congregatio taurorum in vaccis populorum ut excludant eos qui probati sunt argento dissipa gentes quae bella volunt</v>
      <v id="32">venient legati ex Aegypto Aethiopia praeveniet manus eius Deo</v>
      <v id="33">regna terrae cantate Deo psallite Domino diapsalma %psallite Deo;</v>
      <v id="34">qui ascendit super caelum caeli ad orientem ecce dabit voci suae vocem virtutis</v>
      <v id="35">date gloriam Deo super Israhel magnificentia eius et virtus eius in nubibus</v>
      <v id="36">mirabilis Deus in sanctis suis Deus Israhel ipse dabit virtutem et fortitudinem plebi suae benedictus Deus</v>
    </c>
    <c id="68">
      <v id="1">in finem pro his qui commutabuntur David</v>
      <v id="2">salvum me fac Deus quoniam intraverunt aquae usque ad animam meam</v>
      <v id="3">infixus sum in limum profundi et non est substantia veni in altitudines maris et tempestas demersit me</v>
      <v id="4">laboravi clamans raucae factae sunt fauces meae defecerunt oculi mei dum spero in Deum meum</v>
      <v id="5">multiplicati sunt super capillos capitis mei qui oderunt me gratis confortati sunt qui persecuti sunt me inimici mei iniuste quae non rapui tunc exsolvebam</v>
      <v id="6">Deus tu scis insipientiam meam et delicta mea a te non sunt abscondita</v>
      <v id="7">non erubescant in me qui expectant te Domine Domine virtutum non confundantur super me qui quaerunt te Deus Israhel</v>
      <v id="8">quoniam propter te sustinui obprobrium operuit confusio faciem meam</v>
      <v id="9">extraneus factus sum fratribus meis et peregrinus filiis matris meae</v>
      <v id="10">quoniam zelus domus tuae comedit me et obprobria exprobrantium tibi ceciderunt super me</v>
      <v id="11">et operui in ieiunio animam meam et factum est in obprobrium mihi</v>
      <v id="12">et posui vestimentum meum cilicium et factus sum illis in parabolam</v>
      <v id="13">adversum me exercebantur qui sedebant in porta et in me psallebant qui bibebant vinum</v>
      <v id="14">ego vero orationem meam ad te Domine tempus beneplaciti Deus in multitudine misericordiae tuae exaudi me in veritate salutis tuae</v>
      <v id="15">eripe me de luto ut non infigar liberer ab his qui oderunt me et de profundis aquarum</v>
      <v id="16">non me demergat tempestas aquae neque absorbeat me profundum neque urgeat super me puteus os suum</v>
      <v id="17">exaudi me Domine quoniam benigna est misericordia tua secundum multitudinem miserationum tuarum respice me</v>
      <v id="18">et ne avertas faciem tuam a puero tuo quoniam tribulor velociter exaudi me</v>
      <v id="19">intende animae meae et libera eam propter inimicos meos eripe me</v>
      <v id="20">tu scis inproperium meum et confusionem et reverentiam meam</v>
      <v id="21">in conspectu tuo sunt omnes qui tribulant me inproperium expectavit cor meum et miseriam et sustinui qui simul contristaretur et non fuit et qui consolaretur et non inveni</v>
      <v id="22">et dederunt in escam meam fel et in siti mea potaverunt me aceto</v>
      <v id="23">fiat mensa eorum coram ipsis in laqueum et in retributiones et in scandalum</v>
      <v id="24">obscurentur oculi eorum ne videant et dorsum eorum semper incurva</v>
      <v id="25">effunde super eos iram tuam et furor irae tuae conprehendat eos</v>
      <v id="26">fiat habitatio eorum deserta et in tabernaculis eorum non sit qui inhabitet</v>
      <v id="27">quoniam quem tu percussisti persecuti sunt et super dolorem vulnerum meorum addiderunt</v>
      <v id="28">adpone iniquitatem super iniquitatem eorum et non intrent in iustitia tua</v>
      <v id="29">deleantur de libro viventium et cum iustis non scribantur</v>
      <v id="30">ego sum pauper et dolens salus tua Deus suscepit me</v>
      <v id="31">laudabo nomen Dei cum cantico magnificabo eum in laude</v>
      <v id="32">et placebit Deo super vitulum novellum cornua producentem et ungulas</v>
      <v id="33">videant pauperes et laetentur quaerite Deum et vivet anima vestra</v>
      <v id="34">quoniam exaudivit pauperes Dominus et vinctos suos non despexit</v>
      <v id="35">laudent illum caeli et terra mare et omnia reptilia in eis</v>
      <v id="36">quoniam Deus salvam faciet Sion et aedificabuntur civitates Iudaeae et inhabitabunt ibi et hereditate adquirent eam</v>
      <v id="37">et semen servorum eius possidebunt eam et qui diligunt nomen eius habitabunt in ea</v>
    </c>
    <c id="69">
      <v id="1">in finem David in rememoratione eo quod salvum me fecit Dominus</v>
      <v id="2">Deus in adiutorium meum intende Domine ad adiuvandum me festina;</v>
      <v id="3">confundantur et revereantur qui quaerunt animam meam</v>
      <v id="4">avertantur retrorsum et erubescant qui volunt mihi mala avertantur statim erubescentes qui dicunt %mihi; euge euge</v>
      <v id="5">exultent et laetentur in te omnes qui quaerunt te et dicant semper magnificetur Deus qui diligunt salutare tuum</v>
      <v id="6">ego vero egenus et pauper Deus adiuva me adiutor meus et liberator meus es tu Domine ne moreris</v>
      <v id="7"></v>
      <v id="8"></v>
      <v id="9"></v>
    </c>
    <c id="70">
      <v id="1">David psalmus filiorum Ionadab et priorum captivorum in te Domine speravi non confundar in aeternum</v>
      <v id="2">in iustitia tua libera me et eripe me inclina ad me aurem tuam et salva me</v>
      <v id="3">esto mihi in Deum protectorem et in locum munitum ut salvum me facias quoniam firmamentum meum et refugium meum es tu</v>
      <v id="4">Deus meus eripe me de manu peccatoris de manu contra legem agentis et iniqui</v>
      <v id="5">quoniam tu es patientia mea Domine Domine spes mea a iuventute mea</v>
      <v id="6">in te confirmatus sum ex utero de ventre matris meae tu es protector meus in te cantatio mea semper</v>
      <v id="7">tamquam prodigium factus sum multis et tu adiutor fortis</v>
      <v id="8">repleatur os meum laude ut cantem gloriam tuam tota die magnitudinem tuam</v>
      <v id="9">non proicias me in tempore senectutis cum deficiet virtus mea ne derelinquas me</v>
      <v id="10">quia dixerunt inimici mei mihi et qui custodiebant animam meam consilium fecerunt in unum</v>
      <v id="11">dicentes Deus dereliquit eum persequimini et conprehendite eum quia non est qui eripiat</v>
      <v id="12">Deus ne elongeris a me Deus meus in adiutorium meum respice</v>
      <v id="13">confundantur et deficiant detrahentes animae meae operiantur confusione et pudore qui quaerunt mala mihi</v>
      <v id="14">ego autem semper sperabo et adiciam super omnem laudem tuam</v>
      <v id="15">os meum adnuntiabit iustitiam tuam tota die salutem tuam quoniam non cognovi litteraturam</v>
      <v id="16">introibo in potentiam Domini Domine memorabor iustitiae tuae solius</v>
      <v id="17">Deus docuisti me ex iuventute mea et usque nunc pronuntiabo mirabilia tua</v>
      <v id="18">et usque in senectam et senium Deus ne derelinquas me donec adnuntiem brachium tuum generationi omni quae ventura est potentiam tuam</v>
      <v id="19">et iustitiam tuam Deus usque in altissima quae fecisti magnalia Deus quis similis tibi</v>
      <v id="20">quantas ostendisti mihi tribulationes multas et malas et conversus vivificasti me et de abyssis terrae iterum reduxisti me</v>
      <v id="21">multiplicasti magnificentiam tuam et conversus consolatus es me</v>
      <v id="22">nam et ego confitebor tibi in vasis psalmi veritatem tuam Deus psallam tibi in cithara Sanctus Israhel</v>
      <v id="23">exultabunt labia mea cum cantavero tibi et anima mea quam redemisti</v>
      <v id="24">sed et lingua mea tota die meditabitur iustitiam tuam cum confusi et reveriti fuerint qui quaerunt mala mihi</v>
    </c>
    <c id="71">
      <v id="1">in Salomonem</v>
      <v id="2">Deus iudicium tuum regi da et iustitiam tuam filio regis iudicare populum tuum in iustitia et pauperes tuos in iudicio</v>
      <v id="3">suscipiant montes pacem populo et colles iustitiam</v>
      <v id="4">iudicabit pauperes populi et salvos faciet filios pauperum et humiliabit calumniatorem</v>
      <v id="5">et permanebit cum sole et ante lunam generationes generationum</v>
      <v id="6">descendet sicut pluvia in vellus et sicut stillicidia stillantia super terram</v>
      <v id="7">orietur in diebus eius iustitia et abundantia pacis donec auferatur luna</v>
      <v id="8">et dominabitur a mari usque ad mare et a flumine usque ad terminos orbis terrarum</v>
      <v id="9">coram illo procident Aethiopes et inimici eius terram lingent</v>
      <v id="10">reges Tharsis et insulae munera offerent reges Arabum et Saba dona adducent</v>
      <v id="11">et adorabunt eum omnes reges omnes gentes servient ei</v>
      <v id="12">quia liberavit pauperem a potente et pauperem cui non erat adiutor</v>
      <v id="13">parcet pauperi et inopi et animas pauperum salvas faciet</v>
      <v id="14">ex usuris et iniquitate redimet animas eorum et honorabile nomen eorum coram illo</v>
      <v id="15">et vivet et dabitur ei de auro Arabiae et orabunt de ipso semper tota die benedicent ei</v>
      <v id="16">erit firmamentum in terra in summis montium superextolletur super Libanum fructus eius et florebunt de civitate sicut faenum terrae</v>
      <v id="17">sit nomen eius benedictum in saecula ante solem permanet nomen eius et benedicentur in ipso omnes tribus terrae omnes gentes beatificabunt eum</v>
      <v id="18">benedictus Dominus Deus Deus Israhel qui facit mirabilia solus</v>
      <v id="19">et benedictum nomen maiestatis eius in aeternum et replebitur maiestate eius omnis terra fiat fiat</v>
      <v id="20">defecerunt laudes David filii Iesse</v>
    </c>
    <c id="72">
      <v id="1">psalmus Asaph quam bonus Israhel Deus his qui recto sunt corde</v>
      <v id="2">mei autem paene moti sunt pedes paene effusi sunt gressus mei</v>
      <v id="3">quia zelavi super iniquis pacem peccatorum videns</v>
      <v id="4">quia non est respectus morti eorum et firmamentum in plaga eorum</v>
      <v id="5">in labore hominum non sunt et cum hominibus non flagellabuntur</v>
      <v id="6">ideo tenuit eos superbia operti sunt iniquitate et impietate sua</v>
      <v id="7">prodiet quasi ex adipe iniquitas eorum transierunt in affectum cordis</v>
      <v id="8">cogitaverunt et locuti sunt in nequitia iniquitatem in excelso locuti sunt</v>
      <v id="9">posuerunt in caelum os suum et lingua eorum transivit in terra</v>
      <v id="10">ideo convertetur populus meus hic et dies pleni invenientur in eis</v>
      <v id="11">et dixerunt quomodo scit Deus et si est scientia in Excelso</v>
      <v id="12">ecce ipsi peccatores et abundantes in saeculo obtinuerunt divitias</v>
      <v id="13">%et dixi; ergo sine causa iustificavi cor meum et lavi inter innocentes manus meas</v>
      <v id="14">et fui flagellatus tota die et castigatio mea in matutino</v>
      <v id="15">si dicebam narrabo sic ecce nationem filiorum tuorum reprobavi</v>
      <v id="16">et existimabam cognoscere hoc labor est ante me</v>
      <v id="17">donec intrem in sanctuarium Dei intellegam in novissimis eorum</v>
      <v id="18">verumtamen propter dolos posuisti eis deiecisti eos dum adlevarentur</v>
      <v id="19">quomodo facti sunt in desolationem subito defecerunt perierunt propter iniquitatem suam</v>
      <v id="20">velut somnium surgentium Domine in civitate tua imaginem ipsorum ad nihilum rediges</v>
      <v id="21">quia inflammatum est cor meum et renes mei commutati sunt</v>
      <v id="22">et ego ad nihilum redactus sum et nescivi</v>
      <v id="23">ut iumentum factus sum apud te et ego semper tecum</v>
      <v id="24">tenuisti manum dexteram meam et in voluntate tua deduxisti me et cum gloria suscepisti me</v>
      <v id="25">quid enim mihi est in caelo et a te quid volui super terram</v>
      <v id="26">defecit caro mea et cor meum Deus cordis mei et pars mea Deus in aeternum</v>
      <v id="27">quia ecce qui elongant se a te peribunt perdidisti omnem qui fornicatur abs te</v>
      <v id="28">mihi autem adherere Deo bonum est ponere in Domino Deo spem meam ut adnuntiem omnes praedicationes tuas % in portis filiae Sion;</v>
    </c>
    <c id="73">
      <v id="1">intellectus Asaph ut quid Deus reppulisti in finem iratus est furor tuus super oves pascuae tuae</v>
      <v id="2">memor esto congregationis tuae quam possedisti ab initio redemisti virgam hereditatis tuae mons Sion in quo habitasti in eo</v>
      <v id="3">leva manus tuas in superbias eorum in finem quanta malignatus est inimicus in sancto</v>
      <v id="4">et gloriati sunt qui oderunt te in medio sollemnitatis tuae posuerunt signa sua signa</v>
      <v id="5">et non cognoverunt sicut in exitu super summum quasi in silva lignorum securibus</v>
      <v id="6">exciderunt ianuas eius in id ipsum in securi et ascia deiecerunt %eam;</v>
      <v id="7">incenderunt igni sanctuarium tuum in terra polluerunt tabernaculum nominis tui</v>
      <v id="8">dixerunt in corde suo cognatio eorum simul quiescere faciamus omnes dies festos Dei a terra</v>
      <v id="9">signa nostra non vidimus iam non est propheta et nos non cognoscet amplius</v>
      <v id="10">usquequo Deus inproperabit inimicus inritat adversarius nomen tuum in finem</v>
      <v id="11">ut quid avertis manum tuam et dexteram tuam de medio sinu tuo in finem</v>
      <v id="12">Deus autem rex noster ante saeculum operatus est salutes in medio terrae</v>
      <v id="13">tu confirmasti in virtute tua mare contribulasti capita draconum in aquis</v>
      <v id="14">tu confregisti capita draconis dedisti eum escam populis Aethiopum</v>
      <v id="15">tu disrupisti fontem et torrentes tu siccasti fluvios Aetham;</v>
      <v id="16">tuus est dies et tua est nox tu fabricatus es auroram et solem</v>
      <v id="17">tu fecisti omnes terminos terrae aestatem et ver tu plasmasti ea</v>
      <v id="18">memor esto huius inimicus inproperavit Dominum et populus insipiens incitavit nomen tuum</v>
      <v id="19">ne tradas bestiis animam confitentem tibi animas pauperum tuorum ne obliviscaris in finem</v>
      <v id="20">respice in testamentum tuum quia repleti sunt qui obscurati sunt terrae domibus iniquitatum</v>
      <v id="21">ne avertatur humilis factus confusus pauper et inops laudabunt nomen tuum</v>
      <v id="22">exsurge Deus iudica causam tuam memor esto inproperiorum tuorum eorum qui ab insipiente sunt tota die</v>
      <v id="23">ne obliviscaris voces inimicorum tuorum superbia eorum qui te oderunt ascendit semper</v>
    </c>
    <c id="74">
      <v id="1">in finem ne corrumpas psalmus Asaph cantici</v>
      <v id="2">confitebimur tibi Deus confitebimur et invocabimus nomen tuum narrabimus mirabilia tua</v>
      <v id="3">cum accepero tempus ego iustitias iudicabo</v>
      <v id="4">liquefacta est terra et omnes qui habitant in ea ego confirmavi columnas eius diapsalma</v>
      <v id="5">dixi iniquis nolite inique facere et delinquentibus nolite exaltare cornu</v>
      <v id="6">nolite extollere in altum cornu vestrum nolite loqui adversus Deum iniquitatem</v>
      <v id="7">quia neque ab oriente neque ab occidente neque a desertis montibus</v>
      <v id="8">quoniam Deus iudex est hunc humiliat et hunc exaltat</v>
      <v id="9">quia calix in manu Domini vini meri plenus mixto et inclinavit ex hoc in hoc verum fex eius non est exinanita bibent omnes peccatores terrae</v>
      <v id="10">ego autem adnuntiabo in saeculum cantabo Deo Iacob</v>
      <v id="11">et omnia cornua peccatorum confringam et exaltabuntur cornua iusti</v>
    </c>
    <c id="75">
      <v id="1">in finem in laudibus psalmus Asaph canticum ad Assyrium</v>
      <v id="2">notus in Iudaea Deus in Israhel magnum nomen eius</v>
      <v id="3">et factus est in pace locus eius et habitatio eius in Sion</v>
      <v id="4">ibi confregit potentias arcuum scutum et gladium et bellum diapsalma</v>
      <v id="5">inluminas tu mirabiliter de montibus aeternis</v>
      <v id="6">turbati sunt omnes insipientes corde dormierunt somnum suum et nihil invenerunt omnes viri divitiarum manibus suis</v>
      <v id="7">ab increpatione tua Deus Iacob dormitaverunt qui ascenderunt equos</v>
      <v id="8">tu terribilis es et quis resistet tibi ex tunc ira tua</v>
      <v id="9">de caelo auditum fecisti iudicium terra timuit et quievit</v>
      <v id="10">cum exsurgeret in iudicium Deus ut salvos faceret omnes mansuetos terrae diapsalma</v>
      <v id="11">quoniam cogitatio hominis confitebitur tibi et reliquiae cogitationis diem festum agent tibi</v>
      <v id="12">vovete et reddite Domino Deo vestro omnes qui in circuitu eius adferent munera terribili</v>
      <v id="13">et ei qui aufert spiritus principum terribili apud reges terrae</v>
    </c>
    <c id="76">
      <v id="1">in finem pro Idithun psalmus Asaph</v>
      <v id="2">voce mea ad Dominum clamavi voce mea ad Deum et intendit me</v>
      <v id="3">in die tribulationis meae Deum exquisivi manibus meis nocte contra eum et non sum deceptus rennuit consolari anima mea</v>
      <v id="4">memor fui Dei et delectatus sum exercitatus sum et defecit spiritus meus diapsalma</v>
      <v id="5">anticipaverunt vigilias oculi mei turbatus sum et non sum locutus</v>
      <v id="6">cogitavi dies antiquos et annos aeternos in mente habui</v>
      <v id="7">et meditatus sum nocte cum corde meo exercitabar et scobebam spiritum meum</v>
      <v id="8">numquid in aeternum proiciet Deus et non adponet ut conplacitior sit adhuc</v>
      <v id="9">aut in finem misericordiam suam abscidet a generatione in generationem</v>
      <v id="10">aut obliviscetur misereri Deus aut continebit in ira sua misericordias suas diapsalma</v>
      <v id="11">et dixi nunc coepi haec mutatio dexterae Excelsi</v>
      <v id="12">memor fui operum Domini quia memor ero ab initio mirabilium tuorum</v>
      <v id="13">et meditabor in omnibus operibus tuis et in adinventionibus tuis exercebor</v>
      <v id="14">Deus in sancto via tua quis deus magnus sicut Deus noster</v>
      <v id="15">tu es Deus qui facis mirabilia notam fecisti in populis virtutem tuam</v>
      <v id="16">redemisti in brachio tuo populum tuum filios Iacob et Ioseph diapsalma</v>
      <v id="17">viderunt te aquae Deus viderunt te aquae et timuerunt et turbatae sunt abyssi</v>
      <v id="18">multitudo sonitus aquarum vocem dederunt nubes etenim sagittae tuae transeunt</v>
      <v id="19">vox tonitrui tui in rota inluxerunt coruscationes tuae orbi terrae commota est et contremuit terra</v>
      <v id="20">in mari via tua et semitae tuae in aquis multis et vestigia tua non cognoscentur</v>
      <v id="21">deduxisti sicut oves populum tuum in manu Mosi et Aaron</v>
    </c>
    <c id="77">
      <v id="1">intellectus Asaph adtendite populus meus legem meam inclinate aurem vestram in verba oris mei</v>
      <v id="2">aperiam in parabola os meum eloquar propositiones ab initio</v>
      <v id="3">quanta audivimus et cognovimus ea et patres nostri narraverunt nobis</v>
      <v id="4">non sunt occultata a filiis eorum in generationem alteram narrantes laudes Domini et virtutes eius et mirabilia eius quae fecit</v>
      <v id="5">et suscitavit testimonium in Iacob et legem posuit in Israhel quanta mandavit patribus nostris nota facere ea filiis suis</v>
      <v id="6">ut cognoscat generatio altera filii qui nascentur et exsurgent et narrabunt filiis suis</v>
      <v id="7">ut ponant in Deo spem suam et non obliviscantur opera Dei et mandata eius exquirant</v>
      <v id="8">ne fiant sicut patres eorum generatio prava et exasperans generatio quae non direxit cor suum et non est creditus cum Deo spiritus eius</v>
      <v id="9">filii Effrem intendentes et mittentes arcus conversi sunt in die belli</v>
      <v id="10">non custodierunt testamentum Dei et in lege eius noluerunt ambulare</v>
      <v id="11">et obliti sunt benefactorum eius et mirabilium eius quae ostendit eis</v>
      <v id="12">coram patribus eorum quae fecit mirabilia in terra Aegypti in campo Taneos</v>
      <v id="13">interrupit mare et perduxit eos statuit aquas quasi utrem</v>
      <v id="14">et deduxit eos in nube diei et tota nocte in inluminatione ignis</v>
      <v id="15">interrupit petram in heremo et adaquavit eos velut in abysso multa</v>
      <v id="16">et eduxit aquam de petra et deduxit tamquam flumina aquas</v>
      <v id="17">et adposuerunt adhuc peccare ei in ira excitaverunt Excelsum in inaquoso</v>
      <v id="18">et temptaverunt Deum in cordibus suis ut peterent escas animabus suis</v>
      <v id="19">et male locuti sunt de Deo dixerunt numquid poterit Deus parare mensam in deserto</v>
      <v id="20">quoniam percussit petram et fluxerunt aquae et torrentes inundaverunt numquid et panem potest dare aut parare mensam populo suo</v>
      <v id="21">ideo audivit Dominus et distulit et ignis accensus est in Iacob et ira ascendit in Israhel</v>
      <v id="22">quia non crediderunt in Deo nec speraverunt in salutare eius</v>
      <v id="23">et mandavit nubibus desuper et ianuas caeli aperuit</v>
      <v id="24">et pluit illis manna ad manducandum et panem caeli dedit eis</v>
      <v id="25">panem angelorum manducavit homo cibaria misit eis in abundantiam</v>
      <v id="26">transtulit austrum de caelo et induxit in virtute sua africum</v>
      <v id="27">et pluit super eos sicut pulverem carnes et sicut harenam maris volatilia pinnata</v>
      <v id="28">et ceciderunt in medio castrorum eorum circa tabernacula eorum</v>
      <v id="29">et manducaverunt et saturati sunt nimis et desiderium eorum adtulit eis</v>
      <v id="30">non sunt fraudati a desiderio suo adhuc escae eorum erant in ore ipsorum</v>
      <v id="31">et ira Dei ascendit in eos et occidit pingues eorum et electos Israhel inpedivit</v>
      <v id="32">in omnibus his peccaverunt adhuc et non crediderunt mirabilibus eius</v>
      <v id="33">et defecerunt in vanitate dies eorum et anni eorum cum festinatione</v>
      <v id="34">cum occideret eos quaerebant eum et revertebantur et diluculo veniebant ad Deum</v>
      <v id="35">et rememorati sunt quia Deus adiutor est eorum et Deus excelsus redemptor eorum est</v>
      <v id="36">et dilexerunt eum in ore suo et lingua sua mentiti sunt ei</v>
      <v id="37">cor autem ipsorum non erat rectum cum eo nec fideles habiti sunt in testamento eius</v>
      <v id="38">ipse autem est misericors et propitius fiet peccatis eorum et non perdet eos et abundabit ut avertat iram suam et non accendet omnem iram suam</v>
      <v id="39">et recordatus est quia caro sunt spiritus vadens et non rediens</v>
      <v id="40">quotiens exacerbaverunt eum in deserto in ira concitaverunt eum in inaquoso</v>
      <v id="41">et conversi sunt et temptaverunt Deum et Sanctum Israhel exacerbaverunt</v>
      <v id="42">non sunt recordati manus eius die qua redemit eos de manu tribulantis</v>
      <v id="43">sicut posuit in Aegypto signa sua et prodigia sua in campo Taneos</v>
      <v id="44">et convertit in sanguine flumina eorum et imbres eorum ne biberent</v>
      <v id="45">misit in eos cynomiam et comedit eos et ranam et disperdit eos</v>
      <v id="46">et dedit erugini fructus eorum et labores eorum lucustae</v>
      <v id="47">et occidit in grandine vineam eorum et moros eorum in pruina</v>
      <v id="48">et tradidit grandini iumenta eorum et possessionem eorum igni</v>
      <v id="49">misit in eos iram indignationis suae indignationem et iram et tribulationem inmissionem per angelos malos</v>
      <v id="50">viam fecit semitae irae suae non pepercit a morte animarum eorum et iumenta eorum in morte conclusit</v>
      <v id="51">et percussit omne primitivum in terra Aegypti primitias laborum eorum in tabernaculis Cham</v>
      <v id="52">et abstulit sicut oves populum suum et perduxit eos tamquam gregem in deserto</v>
      <v id="53">et deduxit eos in spe et non timuerunt et inimicos eorum operuit mare</v>
      <v id="54">et induxit eos in montem sanctificationis suae montem quem adquisivit dextera eius et eiecit a facie eorum gentes et sorte divisit eis terram in funiculo distributionis</v>
      <v id="55">et habitare fecit in tabernaculis eorum tribus Israhel</v>
      <v id="56">et temptaverunt et exacerbaverunt Deum excelsum et testimonia eius non custodierunt</v>
      <v id="57">et averterunt se et non servaverunt pactum quemadmodum patres eorum conversi sunt in arcum pravum</v>
      <v id="58">et in ira concitaverunt eum in collibus suis et in sculptilibus suis ad aemulationem eum provocaverunt</v>
      <v id="59">audivit Deus et sprevit et ad nihilum redegit valde Israhel</v>
      <v id="60">et reppulit tabernaculum Selo tabernaculum suum ubi habitavit in hominibus</v>
      <v id="61">et tradidit in captivitatem virtutem eorum et pulchritudinem eorum in manus inimici</v>
      <v id="62">et conclusit in gladio populum suum et hereditatem suam sprevit</v>
      <v id="63">iuvenes eorum comedit ignis et virgines eorum non sunt lamentatae</v>
      <v id="64">sacerdotes eorum in gladio ceciderunt et viduae eorum non plorabuntur</v>
      <v id="65">et excitatus est tamquam dormiens Dominus tamquam potens crapulatus a vino</v>
      <v id="66">et percussit inimicos suos in posteriora obprobrium sempiternum dedit illis</v>
      <v id="67">et reppulit tabernaculum Ioseph et tribum Effrem non elegit</v>
      <v id="68">et elegit tribum Iuda montem Sion quem dilexit</v>
      <v id="69">et aedificavit sicut unicornium sanctificium suum in terra quam fundavit in saecula</v>
      <v id="70">et elegit David servum suum et sustulit eum de gregibus ovium de post fetantes accepit eum</v>
      <v id="71">pascere Iacob servum suum et Israhel hereditatem suam</v>
      <v id="72">et pavit eos in innocentia cordis sui et in intellectibus manuum suarum deduxit eos</v>
    </c>
    <c id="78">
      <v id="1">psalmus Asaph Deus venerunt gentes in hereditatem tuam polluerunt templum sanctum tuum posuerunt Hierusalem in pomorum custodiam</v>
      <v id="2">posuerunt morticina servorum tuorum escas volatilibus caeli carnes sanctorum tuorum bestiis terrae</v>
      <v id="3">effuderunt sanguinem ipsorum tamquam aquam in circuitu Hierusalem et non erat qui sepeliret</v>
      <v id="4">facti sumus obprobrium vicinis nostris subsannatio et inlusio his qui circum nos sunt</v>
      <v id="5">usquequo Domine irasceris in finem accendetur velut ignis zelus tuus</v>
      <v id="6">effunde iram tuam in gentes quae te non noverunt et in regna quae nomen tuum non invocaverunt</v>
      <v id="7">quia comederunt Iacob et locum eius desolaverunt</v>
      <v id="8">ne memineris iniquitatum nostrarum antiquarum cito anticipent nos misericordiae tuae quia pauperes facti sumus nimis</v>
      <v id="9">adiuva nos Deus salutaris noster propter gloriam nominis tui Domine libera nos et propitius esto peccatis nostris propter nomen tuum</v>
      <v id="10">ne forte dicant in gentibus ubi est Deus eorum et innotescat in nationibus coram oculis nostris ultio sanguinis servorum tuorum qui effusus est</v>
      <v id="11">introeat in conspectu tuo gemitus conpeditorum secundum magnitudinem brachii tui posside filios mortificatorum</v>
      <v id="12">et redde vicinis nostris septuplum in sinu eorum inproperium ipsorum quod exprobraverunt tibi Domine</v>
      <v id="13">nos autem populus tuus et oves pascuae tuae confitebimur tibi in saeculum in generationem et generationem adnuntiabimus laudem tuam</v>
    </c>
    <c id="79">
      <v id="1">in finem pro his qui commutabuntur testimonium Asaph psalmus</v>
      <v id="2">qui regis Israhel intende qui deducis tamquam oves Ioseph qui sedes super cherubin manifestare</v>
      <v id="3">coram Effraim et Beniamin et Manasse excita potentiam tuam et veni ut salvos facias nos</v>
      <v id="4">Deus converte nos et ostende faciem tuam et salvi erimus</v>
      <v id="5">Domine Deus virtutum quousque irasceris super orationem servi tui</v>
      <v id="6">cibabis nos pane lacrimarum et potum dabis nobis in lacrimis in mensura</v>
      <v id="7">posuisti nos in contradictionem vicinis nostris et inimici nostri subsannaverunt nos</v>
      <v id="8">Deus virtutum converte nos et ostende faciem tuam et salvi erimus</v>
      <v id="9">vineam de Aegypto transtulisti eiecisti gentes et plantasti eam</v>
      <v id="10">dux itineris fuisti in conspectu eius et plantasti radices eius et implevit terram</v>
      <v id="11">operuit montes umbra eius et arbusta eius cedros Dei</v>
      <v id="12">extendit palmites suos usque ad mare et usque ad Flumen propagines eius</v>
      <v id="13">ut quid destruxisti maceriam eius et vindemiant eam omnes qui praetergrediuntur viam</v>
      <v id="14">exterminavit eam aper de silva et singularis ferus depastus est eam</v>
      <v id="15">Deus virtutum convertere respice de caelo et vide et visita vineam istam</v>
      <v id="16">et perfice eam quam plantavit dextera tua et super filium quem confirmasti tibi</v>
      <v id="17">incensa igni et suffossa ab increpatione vultus tui peribunt</v>
      <v id="18">fiat manus tua super virum dexterae tuae et super filium hominis quem confirmasti tibi</v>
      <v id="19">et non discedimus a te vivificabis nos et nomen tuum invocabimus</v>
      <v id="20">Domine Deus virtutum converte nos et ostende faciem tuam et salvi erimus</v>
    </c>
    <c id="80">
      <v id="1">in finem pro torcularibus Asaph</v>
      <v id="2">exultate Deo adiutori nostro iubilate Deo Iacob</v>
      <v id="3">sumite psalmum et date tympanum psalterium iucundum cum cithara</v>
      <v id="4">bucinate in neomenia tuba in insigni die sollemnitatis nostrae</v>
      <v id="5">quia praeceptum Israhel est et iudicium Dei Iacob</v>
      <v id="6">testimonium in Ioseph posuit illud cum exiret de terra Aegypti linguam quam non noverat audivit</v>
      <v id="7">devertit ab oneribus dorsum eius manus eius in cofino servierunt</v>
      <v id="8">in tribulatione invocasti me et liberavi te exaudivi te in abscondito tempestatis probavi te apud aquam Contradictionis diapsalma</v>
      <v id="9">audi populus meus et contestabor te Israhel si audias me</v>
      <v id="10">non erit in te deus recens nec adorabis deum alienum</v>
      <v id="11">ego enim sum Dominus Deus tuus qui eduxi te de terra Aegypti dilata os tuum et implebo illud</v>
      <v id="12">et non audivit populus meus vocem meam et Israhel non intendit mihi</v>
      <v id="13">et dimisi illos secundum desideria cordis eorum ibunt in adinventionibus suis</v>
      <v id="14">si populus meus audisset me Israhel si in viis meis ambulasset</v>
      <v id="15">pro nihilo forsitan inimicos eorum humiliassem et super tribulantes eos misissem manum meam</v>
      <v id="16">inimici Domini mentiti sunt ei et erit tempus eorum in saeculo</v>
      <v id="17">et cibavit illos ex adipe frumenti et de petra melle saturavit illos</v>
    </c>
    <c id="81">
      <v id="1">psalmus Asaph Deus stetit in synagoga deorum in medio autem Deus deiudicat</v>
      <v id="2">usquequo iudicatis iniquitatem et facies peccatorum sumitis diapsalma</v>
      <v id="3">iudicate egenum et pupillum humilem et pauperem iustificate</v>
      <v id="4">eripite pauperem et egenum de manu peccatoris liberate</v>
      <v id="5">nescierunt neque intellexerunt in tenebris ambulant movebuntur omnia fundamenta terrae</v>
      <v id="6">ego dixi dii estis et filii Excelsi omnes</v>
      <v id="7">vos autem sicut homines moriemini et sicut unus de principibus cadetis</v>
      <v id="8">surge Deus iudica terram quoniam tu hereditabis in omnibus gentibus</v>
    </c>
    <c id="82">
      <v id="1">canticum psalmi Asaph</v>
      <v id="2">Deus quis similis erit tibi ne taceas neque conpescaris Deus</v>
      <v id="3">quoniam ecce inimici tui sonaverunt et qui oderunt te extulerunt caput</v>
      <v id="4">super populum tuum malignaverunt consilium et cogitaverunt adversus sanctos tuos</v>
      <v id="5">dixerunt venite et disperdamus eos de gente et non memoretur nomen Israhel ultra</v>
      <v id="6">quoniam cogitaverunt unianimiter simul adversum te testamentum disposuerunt</v>
      <v id="7">tabernacula Idumeorum et Ismahelitae Moab et Aggareni</v>
      <v id="8">Gebal et Ammon et Amalech alienigenae cum habitantibus Tyrum</v>
      <v id="9">etenim Assur venit cum illis facti sunt in adiutorium filiis Loth diapsalma</v>
      <v id="10">fac illis sicut Madiam et Sisarae sicut Iabin in torrente Cison</v>
      <v id="11">disperierunt in Endor facti sunt ut stercus terrae</v>
      <v id="12">pone principes eorum sicut Oreb et Zeb et Zebee et Salmana omnes principes eorum</v>
      <v id="13">qui dixerunt hereditate possideamus sanctuarium Dei</v>
      <v id="14">Deus meus pone illos ut rotam sicut stipulam ante faciem venti</v>
      <v id="15">sicut ignis qui conburit silvam sicut flamma conburens montes</v>
      <v id="16">ita persequeris illos in tempestate tua et in ira tua turbabis eos</v>
      <v id="17">imple facies illorum ignominia et quaerent nomen tuum Domine</v>
      <v id="18">erubescant et conturbentur in saeculum saeculi et confundantur et pereant</v>
      <v id="19">et cognoscant quia nomen tibi Dominus tu solus Altissimus in omni terra</v>
    </c>
    <c id="83">
      <v id="1">in finem pro torcularibus filiis Core psalmus</v>
      <v id="2">quam dilecta tabernacula tua Domine virtutum</v>
      <v id="3">concupiscit et defecit anima mea in atria Domini cor meum et caro mea exultavit in Deum vivum</v>
      <v id="4">etenim passer invenit %sibi; domum et turtur nidum sibi ubi ponat pullos suos altaria tua Domine virtutum rex meus et Deus meus</v>
      <v id="5">beati qui habitant in domo tua in saecula saeculorum laudabunt te diapsalma</v>
      <v id="6">beatus vir cui est auxilium abs te ascensiones in corde suo disposuit</v>
      <v id="7">in valle lacrimarum in loco quem posuit</v>
      <v id="8">etenim benedictiones dabit legis dator ibunt de virtute in virtutem videbitur Deus deorum in Sion</v>
      <v id="9">Domine Deus virtutum exaudi orationem meam auribus percipe Deus Iacob diapsalma</v>
      <v id="10">protector noster aspice Deus et respice in faciem christi tui</v>
      <v id="11">quia melior est dies una in atriis tuis super milia elegi abiectus esse in domo Dei mei magis quam habitare in tabernaculis peccatorum</v>
      <v id="12">quia misericordiam et veritatem %diligit; Deus gratiam et gloriam dabit Dominus</v>
      <v id="13">non privabit bonis eos qui ambulant in innocentia Domine virtutum beatus vir qui sperat in te</v>
    </c>
    <c id="84">
      <v id="1">in finem filiis Core psalmus</v>
      <v id="2">benedixisti Domine terram tuam avertisti captivitatem Iacob</v>
      <v id="3">remisisti iniquitates plebis tuae operuisti omnia peccata eorum diapsalma</v>
      <v id="4">mitigasti omnem iram tuam avertisti ab ira indignationis tuae</v>
      <v id="5">converte nos Deus salutum nostrarum et averte iram tuam a nobis</v>
      <v id="6">numquid in aeternum irasceris nobis aut extendes iram tuam a generatione in generationem</v>
      <v id="7">Deus tu conversus vivificabis nos et plebs tua laetabitur in te</v>
      <v id="8">ostende nobis Domine misericordiam tuam et salutare tuum da nobis</v>
      <v id="9">audiam quid loquatur % in me; Dominus Deus quoniam loquetur pacem in plebem suam et super sanctos suos et in eos qui convertuntur ad cor</v>
      <v id="10">verumtamen prope timentes eum salutare ipsius ut inhabitet gloria in terra nostra</v>
      <v id="11">misericordia et veritas obviaverunt % sibi; iustitia et pax osculatae sunt</v>
      <v id="12">veritas de terra orta est et iustitia de caelo prospexit</v>
      <v id="13">etenim Dominus dabit benignitatem et terra nostra dabit fructum suum</v>
      <v id="14">iustitia ante eum ambulabit et ponet in via gressus suos</v>
    </c>
    <c id="85">
      <v id="1">oratio ipsi David inclina Domine aurem tuam %et; exaudi me quoniam inops et pauper sum ego</v>
      <v id="2">custodi animam meam quoniam sanctus sum salvum fac servum tuum Deus meus sperantem in te</v>
      <v id="3">miserere mei Domine quoniam ad te clamabo tota die</v>
      <v id="4">laetifica animam servi tui quoniam ad te Domine animam meam levavi</v>
      <v id="5">quoniam tu Domine suavis et mitis et multae misericordiae omnibus invocantibus te</v>
      <v id="6">auribus percipe Domine orationem meam et intende voci orationis meae</v>
      <v id="7">in die tribulationis meae clamavi ad te quia exaudisti me</v>
      <v id="8">non est similis tui in diis Domine et non est secundum opera tua</v>
      <v id="9">omnes gentes quascumque fecisti venient et adorabunt coram te Domine et glorificabunt nomen tuum</v>
      <v id="10">quoniam magnus es tu et faciens mirabilia tu es Deus solus</v>
      <v id="11">deduc me Domine in via tua et ingrediar in veritate tua laetetur cor meum ut timeat nomen tuum</v>
      <v id="12">confitebor tibi Domine Deus meus in toto corde meo et glorificabo nomen tuum in aeternum</v>
      <v id="13">quia misericordia tua magna est super me et eruisti animam meam ex inferno inferiori</v>
      <v id="14">Deus iniqui insurrexerunt super me et synagoga potentium quaesierunt animam meam et non proposuerunt te in conspectu suo</v>
      <v id="15">et tu Domine Deus miserator et misericors patiens et multae misericordiae et verax</v>
      <v id="16">respice in me et miserere mei da imperium tuum puero tuo et salvum fac filium ancillae tuae</v>
      <v id="17">fac mecum signum in bono et videant qui oderunt me et confundantur quoniam tu Domine adiuvasti me et consolatus es me</v>
    </c>
    <c id="86">
      <v id="1">filiis Core psalmus cantici fundamenta eius in montibus sanctis</v>
      <v id="2">diligit Dominus portas Sion super omnia tabernacula Iacob</v>
      <v id="3">gloriosa dicta sunt de te civitas Dei diapsalma</v>
      <v id="4">memor ero Raab et Babylonis scientibus me ecce alienigenae et Tyrus et populus Aethiopum hii fuerunt illic</v>
      <v id="5">numquid Sion dicet homo et homo natus est in ea et ipse fundavit eam Altissimus</v>
      <v id="6">Dominus narrabit in scriptura populorum et principum horum qui fuerunt in ea diapsalma</v>
      <v id="7">sicut laetantium omnium habitatio in te</v>
    </c>
    <c id="87">
      <v id="1">canticum psalmi filiis Core in finem pro Maeleth ad respondendum intellectus Eman Ezraitae</v>
      <v id="2">Domine Deus salutis meae die clamavi et nocte coram te</v>
      <v id="3">intret in conspectu tuo oratio mea inclina aurem tuam ad precem meam</v>
      <v id="4">quia repleta est malis anima mea et vita mea in inferno adpropinquavit</v>
      <v id="5">aestimatus sum cum descendentibus in lacum factus sum sicut homo sine adiutorio</v>
      <v id="6">inter mortuos liber sicut vulnerati dormientes in sepulchris quorum non es memor amplius et ipsi de manu tua repulsi sunt</v>
      <v id="7">posuerunt me in lacu inferiori in tenebrosis et in umbra mortis</v>
      <v id="8">super me confirmatus est furor tuus et omnes fluctus tuos induxisti super me diapsalma</v>
      <v id="9">longe fecisti notos meos a me posuerunt me abominationem sibi traditus sum et non egrediebar</v>
      <v id="10">oculi mei languerunt prae inopia clamavi ad te Domine tota die expandi ad te manus meas</v>
      <v id="11">numquid mortuis facies mirabilia aut medici suscitabunt et confitebuntur tibi diapsalma</v>
      <v id="12">numquid narrabit aliquis in sepulchro misericordiam tuam et veritatem tuam in perditione</v>
      <v id="13">numquid cognoscentur in tenebris mirabilia tua et iustitia tua in terra oblivionis</v>
      <v id="14">et ego ad te Domine clamavi et mane oratio mea praeveniet te</v>
      <v id="15">ut quid Domine repellis orationem meam avertis faciem tuam a me</v>
      <v id="16">pauper sum ego et in laboribus a iuventute mea exaltatus autem humiliatus sum et conturbatus</v>
      <v id="17">in me transierunt irae tuae et terrores tui conturbaverunt me</v>
      <v id="18">circuierunt me sicut aqua tota die circumdederunt me simul</v>
      <v id="19">elongasti a me amicum et proximum et notos meos a miseria</v>
    </c>
    <c id="88">
      <v id="1">intellectus Aethan Ezraitae</v>
      <v id="2">misericordias Domini in aeternum cantabo in generationem et generationem adnuntiabo veritatem tuam in ore meo</v>
      <v id="3">quoniam dixisti in aeternum misericordia aedificabitur in caelis praeparabitur veritas tua in eis;</v>
      <v id="4">disposui testamentum electis meis iuravi David servo meo</v>
      <v id="5">usque in aeternum praeparabo semen tuum et aedificabo in generationem et generationem sedem tuam diapsalma</v>
      <v id="6">confitebuntur caeli mirabilia tua Domine etenim veritatem tuam in ecclesia sanctorum</v>
      <v id="7">quoniam quis in nubibus aequabitur Domino similis erit Domino in filiis Dei</v>
      <v id="8">Deus qui glorificatur in consilio sanctorum magnus et horrendus super omnes qui in circuitu eius sunt</v>
      <v id="9">Domine Deus virtutum quis similis tibi potens es Domine et veritas tua in circuitu tuo</v>
      <v id="10">tu dominaris potestatis maris motum autem fluctuum eius tu mitigas</v>
      <v id="11">tu humiliasti sicut vulneratum superbum in brachio virtutis tuae dispersisti inimicos tuos</v>
      <v id="12">tui sunt caeli et tua est terra orbem terrae et plenitudinem eius tu fundasti</v>
      <v id="13">aquilonem et mare tu creasti Thabor et Hermon in nomine tuo exultabunt</v>
      <v id="14">tuum brachium cum potentia firmetur manus tua et exaltetur dextera tua</v>
      <v id="15">iustitia et iudicium praeparatio sedis tuae misericordia et veritas praecedent faciem tuam</v>
      <v id="16">beatus populus qui scit iubilationem Domine in lumine vultus tui ambulabunt</v>
      <v id="17">et in nomine tuo exultabunt tota die et in iustitia tua exaltabuntur</v>
      <v id="18">quoniam gloria virtutis eorum tu es et in beneplacito tuo exaltabitur cornu nostrum</v>
      <v id="19">quia Domini est adsumptio nostra; et Sancti Israhel regis nostri</v>
      <v id="20">tunc locutus es in visione sanctis tuis et dixisti posui adiutorium in potentem exaltavi electum de plebe mea</v>
      <v id="21">inveni David servum meum in oleo sancto meo linui eum</v>
      <v id="22">manus enim mea auxiliabitur ei et brachium meum confirmabit eum</v>
      <v id="23">nihil proficiet inimicus in eo et filius iniquitatis non adponet nocere eum</v>
      <v id="24">et concidam a facie ipsius inimicos eius et odientes eum in fugam convertam</v>
      <v id="25">et veritas mea et misericordia mea cum ipso et in nomine meo exaltabitur cornu eius</v>
      <v id="26">et ponam in mari manum eius et in fluminibus dexteram eius</v>
      <v id="27">ipse invocabit me pater meus es tu Deus meus et susceptor salutis meae</v>
      <v id="28">et ego primogenitum ponam illum excelsum prae regibus terrae</v>
      <v id="29">in aeternum servabo illi misericordiam meam et testamentum meum fidele ipsi</v>
      <v id="30">et ponam in saeculum saeculi semen eius et thronum eius sicut dies caeli</v>
      <v id="31">si dereliquerint filii eius legem meam et in iudiciis meis non ambulaverint</v>
      <v id="32">si iustitias meas profanaverint et mandata mea non custodierint</v>
      <v id="33">visitabo in virga iniquitates eorum et in verberibus peccata eorum</v>
      <v id="34">misericordiam autem meam non dispergam ab eo neque nocebo in veritate mea</v>
      <v id="35">neque profanabo testamentum meum et quae procedunt de labiis meis non faciam irrita</v>
      <v id="36">semel iuravi in sancto meo si David mentiar</v>
      <v id="37">semen eius in aeternum manebit</v>
      <v id="38">et thronus eius sicut sol in conspectu meo et sicut luna perfecta in aeternum et testis in caelo fidelis diapsalma</v>
      <v id="39">tu vero reppulisti et despexisti distulisti christum tuum</v>
      <v id="40">evertisti testamentum servi tui profanasti in terram sanctuarium eius</v>
      <v id="41">destruxisti omnes sepes eius posuisti firmamenta eius formidinem</v>
      <v id="42">diripuerunt eum omnes transeuntes viam factus est obprobrium vicinis suis</v>
      <v id="43">exaltasti dexteram deprimentium eum laetificasti omnes inimicos eius</v>
      <v id="44">avertisti adiutorium gladii eius et non es auxiliatus ei in bello</v>
      <v id="45">destruxisti eum a mundatione sedem eius in terram conlisisti</v>
      <v id="46">minorasti dies temporis eius perfudisti eum confusione diapsalma</v>
      <v id="47">usquequo Domine avertis in finem exardescet sicut ignis ira tua</v>
      <v id="48">memorare quae mea substantia numquid enim vane constituisti omnes filios hominum</v>
      <v id="49">quis est homo qui vivet et non videbit mortem eruet animam suam de manu inferi diapsalma</v>
      <v id="50">ubi sunt misericordiae tuae antiquae Domine sicut iurasti David in veritate tua</v>
      <v id="51">memor esto Domine obprobrii servorum tuorum quod continui in sinu meo multarum gentium</v>
      <v id="52">quod exprobraverunt inimici tui Domine quod exprobraverunt commutationem christi tui</v>
      <v id="53">benedictus Dominus in aeternum fiat fiat</v>
    </c>
    <c id="89">
      <v id="1">oratio Mosi hominis Dei Domine refugium tu factus es nobis in generatione et generatione</v>
      <v id="2">priusquam montes fierent et formaretur terra et orbis a saeculo usque in saeculum tu es Deus</v>
      <v id="3">ne avertas hominem in humilitatem et dixisti convertimini filii hominum</v>
      <v id="4">quoniam mille anni ante oculos tuos tamquam dies hesterna quae praeteriit et custodia in nocte</v>
      <v id="5">quae pro nihilo habentur eorum anni erunt</v>
      <v id="6">mane sicut herba transeat mane floreat et transeat vespere decidat induret et arescat</v>
      <v id="7">quia defecimus in ira tua et in furore tuo turbati sumus</v>
      <v id="8">posuisti iniquitates nostras in conspectu tuo saeculum nostrum in inluminatione vultus tui</v>
      <v id="9">quoniam omnes dies nostri defecerunt in ira tua defecimus anni nostri sicut aranea meditabantur</v>
      <v id="10">dies annorum nostrorum in ipsis septuaginta anni si autem in potentatibus octoginta anni et amplius eorum labor et dolor quoniam supervenit mansuetudo et corripiemur</v>
      <v id="11">quis novit potestatem irae tuae et prae timore tuo iram tuam</v>
      <v id="12">dinumerare dexteram tuam sic notam fac et conpeditos corde in sapientia</v>
      <v id="13">convertere Domine usquequo et deprecabilis esto super servos tuos</v>
      <v id="14">repleti sumus mane misericordia tua et exultavimus et delectati sumus in omnibus diebus nostris</v>
      <v id="15">laetati sumus pro diebus quibus nos humiliasti annis quibus vidimus mala</v>
      <v id="16">et respice in servos tuos et in opera tua et dirige filios eorum</v>
      <v id="17">et sit splendor Domini Dei nostri super nos et opera manuum nostrarum dirige super nos et opus manuum nostrarum dirige;</v>
    </c>
    <c id="90">
      <v id="1">laus cantici David qui habitat in adiutorio Altissimi in protectione Dei caeli commorabitur</v>
      <v id="2">dicet Domino susceptor meus es tu et refugium meum Deus meus sperabo in eum</v>
      <v id="3">quoniam ipse liberabit me de laqueo venantium et a verbo aspero</v>
      <v id="4">in scapulis suis obumbrabit te et sub pinnis eius sperabis</v>
      <v id="5">scuto circumdabit te veritas eius non timebis a timore nocturno</v>
      <v id="6">a sagitta volante in die a negotio perambulante in tenebris ab incursu et daemonio meridiano</v>
      <v id="7">cadent a latere tuo mille et decem milia a dextris tuis ad te autem non adpropinquabit</v>
      <v id="8">verumtamen oculis tuis considerabis et retributionem peccatorum videbis</v>
      <v id="9">quoniam tu Domine spes mea Altissimum posuisti refugium tuum</v>
      <v id="10">non accedent ad te mala et flagellum non adpropinquabit tabernaculo tuo</v>
      <v id="11">quoniam angelis suis mandabit de te ut custodiant te in omnibus viis tuis</v>
      <v id="12">in manibus portabunt te ne forte offendas ad lapidem pedem tuum</v>
      <v id="13">super aspidem et basiliscum ambulabis %et; conculcabis leonem et draconem</v>
      <v id="14">quoniam in me speravit et liberabo eum protegam eum quia cognovit nomen meum</v>
      <v id="15">clamabit ad me et exaudiam eum cum ipso sum in tribulatione eripiam eum et clarificabo eum</v>
      <v id="16">longitudine dierum replebo eum et ostendam illi salutare meum</v>
    </c>
    <c id="91">
      <v id="1">psalmus cantici in die sabbati</v>
      <v id="2">bonum est confiteri Domino et psallere nomini tuo Altissime</v>
      <v id="3">ad adnuntiandum mane misericordiam tuam et veritatem tuam per noctem</v>
      <v id="4">in decacordo psalterio cum cantico in cithara</v>
      <v id="5">quia delectasti me Domine in factura tua et in operibus manuum tuarum exultabo</v>
      <v id="6">quam magnificata sunt opera tua Domine nimis profundae factae sunt cogitationes tuae</v>
      <v id="7">vir insipiens non cognoscet et stultus non intelleget haec</v>
      <v id="8">cum exorti fuerint peccatores sicut faenum et apparuerint omnes qui operantur iniquitatem ut intereant in saeculum %saeculi;</v>
      <v id="9">tu autem Altissimus in aeternum Domine</v>
      <v id="10">quoniam ecce inimici tui Domine; quoniam ecce inimici tui peribunt et dispergentur omnes qui operantur iniquitatem</v>
      <v id="11">et exaltabitur sicut unicornis cornu meum et senectus mea in misericordia uberi</v>
      <v id="12">et despexit oculus meus inimicis meis et insurgentibus in me malignantibus audiet auris mea</v>
      <v id="13">iustus ut palma florebit ut cedrus Libani multiplicabitur</v>
      <v id="14">plantati in domo Domini in atriis Dei nostri florebunt</v>
      <v id="15">adhuc multiplicabuntur in senecta uberi et bene patientes erunt</v>
      <v id="16">ut adnuntient quoniam rectus Dominus Deus noster et non est iniquitas in eo</v>
    </c>
    <c id="92">
      <v id="1">laus cantici David in die ante sabbatum quando inhabitata est terra Dominus regnavit decore indutus est indutus est Dominus fortitudine et praecinxit se etenim firmavit orbem terrae qui non commovebitur</v>
      <v id="2">parata sedis tua ex tunc a saeculo tu es</v>
      <v id="3">elevaverunt flumina Domine elevaverunt flumina vocem suam elevabunt flumina fluctus suos;</v>
      <v id="4">a vocibus aquarum multarum mirabiles elationes maris mirabilis in altis Dominus</v>
      <v id="5">testimonia tua credibilia facta sunt nimis domum tuam decet sanctitudo Domine in longitudine dierum</v>
    </c>
    <c id="93">
      <v id="1">psalmus David quarta sabbati Deus ultionum Dominus Deus ultionum libere egit</v>
      <v id="2">exaltare qui iudicas terram redde retributionem superbis</v>
      <v id="3">usquequo peccatores Domine usquequo peccatores gloriabuntur</v>
      <v id="4">effabuntur et loquentur iniquitatem loquentur omnes qui operantur iniustitiam</v>
      <v id="5">populum tuum Domine humiliaverunt et hereditatem tuam vexaverunt</v>
      <v id="6">viduam et advenam interfecerunt et pupillos occiderunt</v>
      <v id="7">et dixerunt non videbit Dominus nec intelleget Deus Iacob</v>
      <v id="8">intellegite qui insipientes estis in populo et stulti aliquando sapite</v>
      <v id="9">qui plantavit aurem non audiet aut qui finxit oculum non considerat</v>
      <v id="10">qui corripit gentes non arguet qui docet hominem scientiam</v>
      <v id="11">Dominus scit cogitationes hominum quoniam vanae sunt</v>
      <v id="12">beatus homo quem tu erudieris Domine et de lege tua docueris eum</v>
      <v id="13">ut mitiges ei a diebus malis donec fodiatur peccatori fovea</v>
      <v id="14">quia non repellet Dominus plebem suam et hereditatem suam non derelinquet</v>
      <v id="15">quoadusque iustitia convertatur in iudicium et qui iuxta illam omnes qui recto sunt corde diapsalma</v>
      <v id="16">quis consurget mihi adversus malignantes aut quis stabit mecum adversus operantes iniquitatem</v>
      <v id="17">nisi quia Dominus adiuvit me paulo minus habitavit in inferno anima mea</v>
      <v id="18">si dicebam motus est pes meus misericordia tua Domine adiuvabat me</v>
      <v id="19">secundum multitudinem dolorum meorum in corde meo consolationes tuae laetificaverunt animam meam</v>
      <v id="20">numquid aderit tibi sedis iniquitatis qui fingis dolorem in praecepto</v>
      <v id="21">captabunt in animam iusti et sanguinem innocentem condemnabunt</v>
      <v id="22">et factus est Dominus mihi in refugium et Deus meus in adiutorem spei meae</v>
      <v id="23">et reddet illis iniquitatem ipsorum et in malitia eorum disperdet eos disperdet illos Dominus Deus noster</v>
    </c>
    <c id="94">
      <v id="1">laus cantici David venite exultemus Domino iubilemus Deo salutari nostro</v>
      <v id="2">praeoccupemus faciem eius in confessione et in psalmis iubilemus ei</v>
      <v id="3">quoniam Deus magnus Dominus et rex magnus super omnes deos</v>
      <v id="4">quia in manu eius fines terrae et altitudines montium ipsius sunt</v>
      <v id="5">quoniam ipsius est mare et ipse fecit illud et siccam manus eius formaverunt</v>
      <v id="6">venite adoremus et procidamus et ploremus ante Dominum qui fecit nos</v>
      <v id="7">quia ipse est Deus noster et nos populus pascuae eius et oves manus eius</v>
      <v id="8">hodie si vocem eius audieritis nolite obdurare corda vestra</v>
      <v id="9">sicut in inritatione secundum diem temptationis in deserto ubi temptaverunt me patres vestri probaverunt me; et viderunt opera mea</v>
      <v id="10">quadraginta annis offensus fui generationi illi et dixi semper errant corde</v>
      <v id="11">et isti non cognoverunt vias meas ut iuravi in ira mea si intrabunt in requiem meam</v>
    </c>
    <c id="95">
      <v id="1">quando domus aedificabatur post captivitatem canticum huic David cantate Domino canticum novum cantate Domino omnis terra</v>
      <v id="2">cantate Domino benedicite nomini eius adnuntiate diem de die salutare eius</v>
      <v id="3">adnuntiate inter gentes gloriam eius in omnibus populis mirabilia eius</v>
      <v id="4">quoniam magnus Dominus et laudabilis valde terribilis est super omnes deos</v>
      <v id="5">quoniam omnes dii gentium daemonia at vero Dominus caelos fecit</v>
      <v id="6">confessio et pulchritudo in conspectu eius sanctimonia et magnificentia in sanctificatione eius</v>
      <v id="7">adferte Domino patriae gentium adferte Domino gloriam et honorem</v>
      <v id="8">adferte Domino gloriam nomini eius tollite hostias et introite in atria eius</v>
      <v id="9">adorate Dominum in atrio sancto eius commoveatur a facie eius universa terra</v>
      <v id="10">dicite in gentibus quia Dominus regnavit etenim correxit orbem qui non movebitur iudicabit populos in aequitate</v>
      <v id="11">laetentur caeli et exultet terra commoveatur mare et plenitudo eius</v>
      <v id="12">gaudebunt campi et omnia quae in eis sunt tunc exultabunt omnia ligna silvarum</v>
      <v id="13">a facie Domini quia venit quoniam venit iudicare terram iudicabit orbem terrae in aequitate et populos in veritate sua</v>
    </c>
    <c id="96">
      <v id="1">huic David quando terra eius restituta est Dominus regnavit exultet terra laetentur insulae multae</v>
      <v id="2">nubes et caligo in circuitu eius iustitia et iudicium correctio sedis eius</v>
      <v id="3">ignis ante ipsum praecedet et inflammabit in circuitu inimicos eius</v>
      <v id="4">adluxerunt fulgora eius orbi terrae vidit et commota est terra</v>
      <v id="5">montes sicut cera fluxerunt a facie Domini; a facie Domini omnis terrae</v>
      <v id="6">adnuntiaverunt caeli iustitiam eius et viderunt omnes populi gloriam eius</v>
      <v id="7">confundantur omnes qui adorant sculptilia qui gloriantur in simulacris suis adorate eum omnes angeli eius</v>
      <v id="8">audivit et laetata est Sion et exultaverunt filiae Iudaeae propter iudicia tua Domine</v>
      <v id="9">quoniam tu Dominus Altissimus super omnem terram nimis superexaltatus es super omnes deos</v>
      <v id="10">qui diligitis Dominum odite malum custodit animas sanctorum suorum de manu peccatoris liberabit eos</v>
      <v id="11">lux orta est iusto et rectis corde laetitia</v>
      <v id="12">laetamini iusti in Domino et confitemini memoriae sanctificationis eius</v>
    </c>
    <c id="97">
      <v id="1">psalmus David cantate Domino canticum novum quoniam mirabilia fecit salvavit sibi dextera eius et brachium sanctum eius</v>
      <v id="2">notum fecit Dominus salutare suum in conspectu gentium revelavit iustitiam suam</v>
      <v id="3">recordatus est misericordiae suae et veritatem suam domui Israhel viderunt omnes termini terrae salutare Dei nostri</v>
      <v id="4">iubilate Domino omnis terra cantate et exultate et psallite</v>
      <v id="5">psallite Domino in cithara in cithara et voce psalmi</v>
      <v id="6">in tubis ductilibus et voce tubae corneae iubilate in conspectu regis Domini</v>
      <v id="7">moveatur mare et plenitudo eius orbis terrarum et qui habitant in eo</v>
      <v id="8">flumina plaudent manu simul montes exultabunt</v>
      <v id="9">a conspectu Domini quoniam venit iudicare terram iudicabit orbem terrarum in iustitia et populos in aequitate</v>
    </c>
    <c id="98">
      <v id="1">psalmus David Dominus regnavit irascantur populi qui sedet super cherubin moveatur terra</v>
      <v id="2">Dominus in Sion magnus et excelsus est super omnes populos</v>
      <v id="3">confiteantur nomini tuo magno quoniam terribile et sanctum est</v>
      <v id="4">et honor regis iudicium diligit tu parasti directiones iudicium et iustitiam in Iacob tu fecisti</v>
      <v id="5">exaltate Dominum Deum nostrum et adorate scabillum pedum eius quoniam sanctum est</v>
      <v id="6">Moses et Aaron in sacerdotibus eius et Samuhel inter eos qui invocant nomen eius invocabant Dominum et ipse exaudiebat illos</v>
      <v id="7">in columna nubis loquebatur ad eos custodiebant testimonia eius et praeceptum quod dedit illis</v>
      <v id="8">Domine Deus noster tu exaudiebas illos Deus tu propitius fuisti eis et ulciscens in omnes adinventiones eorum</v>
      <v id="9">exaltate Dominum Deum nostrum et adorate in monte sancto eius quoniam sanctus Dominus Deus noster</v>
    </c>
    <c id="99">
      <v id="1">psalmus in confessione</v>
      <v id="2">iubilate Domino omnis terra servite Domino in laetitia introite in conspectu eius in exultatione</v>
      <v id="3">scitote quoniam Dominus ipse est Deus ipse fecit nos et non ipsi nos populus eius et oves pascuae eius</v>
      <v id="4">introite portas eius in confessione atria eius in hymnis confitemini illi laudate nomen eius</v>
      <v id="5">quoniam suavis Dominus in aeternum misericordia eius et usque in generationem et generationem veritas eius</v>
    </c>
    <c id="100">
      <v id="1">David psalmus misericordiam et iudicium cantabo tibi Domine psallam</v>
      <v id="2">et intellegam in via inmaculata quando venies ad me perambulabam in innocentia cordis mei in medio domus meae</v>
      <v id="3">non proponebam ante oculos meos rem iniustam facientes praevaricationes odivi non adhesit mihi</v>
      <v id="4">cor pravum declinante a me maligno non cognoscebam</v>
      <v id="5">detrahentem secreto proximo suo hunc persequebar superbo oculo et insatiabili corde cum hoc non edebam</v>
      <v id="6">oculi mei ad fideles terrae ut sederent mecum ambulans in via inmaculata hic mihi ministrabat</v>
      <v id="7">non habitabat in medio domus meae qui facit superbiam qui loquitur iniqua non direxit in conspectu oculorum meorum</v>
      <v id="8">in matutino interficiebam omnes peccatores terrae ut disperderem de civitate Domini omnes operantes iniquitatem</v>
    </c>
    <c id="101">
      <v id="1">oratio pauperis cum anxius fuerit et coram Domino effuderit precem suam</v>
      <v id="2">Domine exaudi orationem meam et clamor meus ad te veniat</v>
      <v id="3">non avertas faciem tuam a me in quacumque die tribulor inclina ad me aurem tuam in quacumque die invocavero te velociter exaudi me</v>
      <v id="4">quia defecerunt sicut fumus dies mei et ossa mea sicut gremium aruerunt</v>
      <v id="5">percussum est ut faenum et aruit cor meum quia oblitus sum comedere panem meum</v>
      <v id="6">a voce gemitus mei adhesit os meum carni meae</v>
      <v id="7">similis factus sum pelicano solitudinis factus sum sicut nycticorax in domicilio</v>
      <v id="8">vigilavi et factus sum sicut passer solitarius in tecto</v>
      <v id="9">tota die exprobrabant mihi inimici mei et qui laudabant me adversus me iurabant</v>
      <v id="10">quia cinerem tamquam panem manducavi et poculum meum cum fletu miscebam</v>
      <v id="11">a facie irae et indignationis tuae quia elevans adlisisti me</v>
      <v id="12">dies mei sicut umbra declinaverunt et ego sicut faenum arui</v>
      <v id="13">tu autem Domine in aeternum permanes et memoriale tuum in generationem et generationem</v>
      <v id="14">tu exsurgens misereberis Sion quia tempus miserendi eius quia venit tempus</v>
      <v id="15">quoniam placuerunt servis tuis lapides eius et terrae eius miserebuntur</v>
      <v id="16">et timebunt gentes nomen Domini et omnes reges terrae gloriam tuam</v>
      <v id="17">quia aedificabit Dominus Sion et videbitur in gloria sua</v>
      <v id="18">respexit in orationem humilium et non sprevit precem eorum</v>
      <v id="19">scribantur haec in generationem alteram et populus qui creabitur laudabit Dominum</v>
      <v id="20">quia prospexit de excelso sancto suo Dominus de caelo in terram aspexit</v>
      <v id="21">ut audiret gemitum conpeditorum ut solvat filios interemptorum</v>
      <v id="22">ut adnuntiet in Sion nomen Domini et laudem suam in Hierusalem</v>
      <v id="23">in conveniendo populos in unum et reges ut serviant Domino</v>
      <v id="24">respondit ei in via virtutis suae paucitatem dierum meorum nuntia mihi</v>
      <v id="25">ne revoces me in dimidio dierum meorum in generationem et generationem anni tui</v>
      <v id="26">initio tu Domine terram fundasti et opera manuum tuarum sunt caeli</v>
      <v id="27">ipsi peribunt tu autem permanes et omnes sicut vestimentum veterescent et sicut opertorium mutabis eos et mutabuntur</v>
      <v id="28">tu autem idem ipse es et anni tui non deficient</v>
      <v id="29">filii servorum tuorum habitabunt et semen eorum in saeculum dirigetur</v>
    </c>
    <c id="102">
      <v id="1">ipsi David benedic anima mea Domino et omnia quae intra me sunt nomini sancto eius</v>
      <v id="2">benedic anima mea Domino et noli oblivisci omnes retributiones eius</v>
      <v id="3">qui propitiatur omnibus iniquitatibus tuis qui sanat omnes infirmitates tuas</v>
      <v id="4">qui redimit de interitu vitam tuam qui coronat te in misericordia et miserationibus</v>
      <v id="5">qui replet in bonis desiderium tuum renovabitur ut aquilae iuventus tua</v>
      <v id="6">faciens misericordias Dominus et iudicium omnibus iniuriam patientibus</v>
      <v id="7">notas fecit vias suas Mosi filiis Israhel voluntates suas</v>
      <v id="8">miserator et misericors Dominus longanimis et multum misericors</v>
      <v id="9">non in perpetuum irascetur neque in aeternum comminabitur</v>
      <v id="10">non secundum peccata nostra fecit nobis nec secundum iniustitias nostras retribuit nobis</v>
      <v id="11">quoniam secundum altitudinem caeli a terra corroboravit misericordiam suam super timentes se</v>
      <v id="12">quantum distat ortus ab occidente longe fecit a nobis iniquitates nostras</v>
      <v id="13">quomodo miseretur pater filiorum misertus est Dominus timentibus se</v>
      <v id="14">quoniam ipse cognovit figmentum nostrum recordatus est quoniam pulvis sumus</v>
      <v id="15">homo sicut faenum dies eius tamquam flos agri sic efflorebit</v>
      <v id="16">quoniam spiritus pertransivit in illo et non subsistet et non cognoscet amplius locum suum</v>
      <v id="17">misericordia autem Domini ab aeterno et usque in aeternum super timentes eum et iustitia illius in filios filiorum</v>
      <v id="18">his qui servant testamentum eius et memores sunt mandatorum ipsius ad faciendum ea</v>
      <v id="19">Dominus in caelo paravit sedem suam et regnum ipsius omnibus dominabitur</v>
      <v id="20">benedicite Domino angeli eius potentes virtute facientes verbum illius ad audiendam vocem sermonum eius</v>
      <v id="21">benedicite Domino omnes virtutes eius ministri eius qui facitis voluntatem eius</v>
      <v id="22">benedicite Domino omnia opera eius in omni loco dominationis ipsius benedic anima mea Domino</v>
    </c>
    <c id="103">
      <v id="1">ipsi David benedic anima mea Domino Domine Deus meus magnificatus es vehementer confessionem et decorem induisti</v>
      <v id="2">amictus lumine sicut vestimento extendens caelum sicut pellem</v>
      <v id="3">qui tegis in aquis superiora eius qui ponis nubem ascensum tuum qui ambulas super pinnas ventorum</v>
      <v id="4">qui facis angelos tuos spiritus et ministros tuos ignem urentem</v>
      <v id="5">qui fundasti terram super stabilitatem suam non inclinabitur in saeculum saeculi</v>
      <v id="6">abyssus sicut vestimentum amictus eius super montes stabunt aquae</v>
      <v id="7">ab increpatione tua fugient a voce tonitrui tui formidabunt</v>
      <v id="8">ascendunt montes et descendunt campi in locum quem fundasti eis</v>
      <v id="9">terminum posuisti quem non transgredientur neque convertentur operire terram</v>
      <v id="10">qui emittis fontes in convallibus inter medium montium pertransibunt aquae</v>
      <v id="11">potabunt omnes bestiae agri expectabunt onagri in siti sua</v>
      <v id="12">super ea volucres caeli habitabunt de medio petrarum dabunt vocem</v>
      <v id="13">rigans montes de superioribus suis de fructu operum tuorum satiabitur terra</v>
      <v id="14">producens faenum iumentis et herbam servituti hominum ut educas panem de terra</v>
      <v id="15">et vinum laetificat cor hominis ut exhilaret faciem in oleo et panis cor hominis confirmat</v>
      <v id="16">saturabuntur ligna campi et cedri Libani quas plantavit</v>
      <v id="17">illic passeres nidificabunt erodii domus dux est eorum</v>
      <v id="18">montes excelsi cervis petra refugium erinaciis</v>
      <v id="19">fecit lunam in tempora sol cognovit occasum suum</v>
      <v id="20">posuisti tenebras et facta est nox in ipsa pertransibunt omnes bestiae silvae</v>
      <v id="21">catuli leonum rugientes ut rapiant et quaerant a Deo escam sibi</v>
      <v id="22">ortus est sol et congregati sunt et in cubilibus suis conlocabuntur</v>
      <v id="23">exibit homo ad opus suum et ad operationem suam usque ad vesperum</v>
      <v id="24">quam magnificata sunt opera tua Domine omnia in sapientia fecisti impleta est terra possessione tua</v>
      <v id="25">hoc mare magnum et spatiosum manibus; illic reptilia quorum non est numerus animalia pusilla cum magnis</v>
      <v id="26">illic naves pertransibunt draco iste quem formasti ad inludendum ei</v>
      <v id="27">omnia a te expectant ut des illis escam in tempore</v>
      <v id="28">dante te illis colligent aperiente te manum tuam omnia implebuntur bonitate</v>
      <v id="29">avertente autem te faciem turbabuntur auferes spiritum eorum et deficient et in pulverem suum revertentur</v>
      <v id="30">emittes spiritum tuum et creabuntur et renovabis faciem terrae</v>
      <v id="31">sit gloria Domini in saeculum laetabitur Dominus in operibus suis</v>
      <v id="32">qui respicit terram et facit eam tremere qui tangit montes et fumigant</v>
      <v id="33">cantabo Domino in vita mea psallam Deo meo quamdiu sum</v>
      <v id="34">iucundum sit ei eloquium meum ego vero delectabor in Domino</v>
      <v id="35">deficiant peccatores a terra et iniqui ita ut non sint benedic anima mea Domino</v>
    </c>
    <c id="104">
      <v id="1">alleluia confitemini Domino et invocate nomen eius adnuntiate inter gentes opera eius</v>
      <v id="2">cantate ei et psallite ei narrate omnia mirabilia eius</v>
      <v id="3">laudamini in nomine sancto eius laetetur cor quaerentium Dominum</v>
      <v id="4">quaerite Dominum et confirmamini quaerite faciem eius semper</v>
      <v id="5">mementote mirabilium eius quae fecit prodigia eius et iudicia oris eius</v>
      <v id="6">semen Abraham servi eius filii Iacob electi eius</v>
      <v id="7">ipse Dominus Deus noster in universa terra iudicia eius</v>
      <v id="8">memor fuit in saeculum testamenti sui verbi quod mandavit in mille generationes</v>
      <v id="9">quod disposuit ad Abraham et iuramenti sui ad Isaac</v>
      <v id="10">et statuit illud Iacob in praeceptum et Israhel in testamentum aeternum</v>
      <v id="11">dicens tibi dabo terram Chanaan funiculum hereditatis vestrae</v>
      <v id="12">cum essent numero breves paucissimos et incolas eius</v>
      <v id="13">et pertransierunt de gente in gentem et de regno ad populum alterum</v>
      <v id="14">non reliquit hominem nocere eis et corripuit pro eis reges</v>
      <v id="15">nolite tangere christos meos et in prophetis meis nolite malignari</v>
      <v id="16">et vocavit famem super terram omne firmamentum panis contrivit</v>
      <v id="17">misit ante eos virum in servum venundatus est Ioseph</v>
      <v id="18">humiliaverunt in conpedibus pedes eius ferrum pertransiit anima eius</v>
      <v id="19">donec veniret verbum eius eloquium Domini inflammavit eum</v>
      <v id="20">misit rex et solvit eum princeps populorum et dimisit eum</v>
      <v id="21">constituit eum dominum domus suae et principem omnis possessionis suae</v>
      <v id="22">ut erudiret principes eius sicut semet ipsum et senes eius prudentiam doceret</v>
      <v id="23">et intravit Israhel in Aegyptum et Iacob accola fuit in terra Cham</v>
      <v id="24">et auxit populum eius vehementer et firmavit eum super inimicos eius</v>
      <v id="25">convertit cor eorum ut odirent populum eius ut dolum facerent in servos eius</v>
      <v id="26">misit Mosen servum suum Aaron quem elegit ipsum</v>
      <v id="27">posuit in eis verba signorum suorum et prodigiorum in terra Cham</v>
      <v id="28">misit tenebras et obscuravit et non exacerbavit sermones suos</v>
      <v id="29">convertit aquas eorum in sanguinem et occidit pisces eorum</v>
      <v id="30">dedit terra eorum ranas in penetrabilibus regum ipsorum</v>
      <v id="31">dixit et venit cynomia et scinifes in omnibus finibus eorum</v>
      <v id="32">posuit pluvias eorum grandinem ignem conburentem in terra ipsorum</v>
      <v id="33">et percussit vineas eorum et ficulneas eorum et contrivit lignum finium eorum</v>
      <v id="34">dixit et venit lucusta et bruchus cuius non erat numerus</v>
      <v id="35">et comedit omne faenum in terra eorum et comedit omnem fructum terrae eorum</v>
      <v id="36">et percussit omne primogenitum in terra eorum primitias omnis laboris eorum</v>
      <v id="37">et eduxit eos in argento et auro et non erat in tribubus eorum infirmus</v>
      <v id="38">laetata est Aegyptus in profectione eorum quia incubuit timor eorum super eos</v>
      <v id="39">expandit nubem in protectionem eorum et ignem ut luceret eis per noctem</v>
      <v id="40">petierunt et venit coturnix et panem caeli saturavit eos</v>
      <v id="41">disrupit petram et fluxerunt aquae abierunt in sicco flumina</v>
      <v id="42">quoniam memor fuit verbi sancti sui quod habuit ad Abraham puerum suum</v>
      <v id="43">et eduxit populum suum in exultatione %et; electos suos in laetitia</v>
      <v id="44">et dedit illis regiones gentium et labores populorum possederunt</v>
      <v id="45">ut custodiant iustificationes eius et legem eius requirant</v>
    </c>
    <c id="105">
      <v id="1">alleluia confitemini Domino quoniam bonus quoniam in saeculum misericordia eius</v>
      <v id="2">quis loquetur potentias Domini auditas faciet omnes laudes eius</v>
      <v id="3">beati qui custodiunt iudicium et faciunt iustitiam in omni tempore</v>
      <v id="4">memento nostri Domine in beneplacito populi tui visita nos in salutari tuo</v>
      <v id="5">ad videndum in bonitate electorum tuorum ad laetandum in laetitia gentis tuae et lauderis cum hereditate tua</v>
      <v id="6">peccavimus cum patribus nostris iniuste egimus iniquitatem fecimus</v>
      <v id="7">patres nostri in Aegypto non intellexerunt mirabilia tua non fuerunt memores multitudinis misericordiae tuae et inritaverunt ascendentes in mare mare; Rubrum</v>
      <v id="8">et salvavit eos propter nomen suum ut notam faceret potentiam suam</v>
      <v id="9">et increpuit mare Rubrum et exsiccatum est et deduxit eos in abyssis sicut in deserto</v>
      <v id="10">et salvavit eos de manu odientium et redemit eos de manu inimici</v>
      <v id="11">et operuit aqua tribulantes eos unus ex eis non remansit</v>
      <v id="12">et crediderunt in verbis eius et laudaverunt laudem eius</v>
      <v id="13">cito fecerunt obliti sunt operum eius non sustinuerunt consilium eius</v>
      <v id="14">et concupierunt concupiscentiam in deserto et temptaverunt Deum in inaquoso</v>
      <v id="15">et dedit eis petitionem ipsorum et misit saturitatem in anima eorum</v>
      <v id="16">et inritaverunt Mosen in castris Aaron sanctum Domini</v>
      <v id="17">aperta est terra et degluttivit Dathan et operuit super congregationem Abiron</v>
      <v id="18">et exarsit ignis in synagoga eorum flamma conbusit peccatores</v>
      <v id="19">et fecerunt vitulum in Choreb et adoraverunt sculptile</v>
      <v id="20">et mutaverunt gloriam suam in similitudine vituli comedentis faenum</v>
      <v id="21">obliti sunt Deum qui salvavit eos qui fecit magnalia in Aegypto</v>
      <v id="22">mirabilia in terra Cham terribilia in mari Rubro</v>
      <v id="23">et dixit ut disperderet eos si non Moses electus eius stetisset in confractione in conspectu eius ut averteret iram eius ne disperderet eos</v>
      <v id="24">et pro nihilo habuerunt terram desiderabilem non crediderunt verbo eius</v>
      <v id="25">et murmurabant in tabernaculis suis non exaudierunt vocem Domini</v>
      <v id="26">et elevavit manum suam super eos ut prosterneret eos in deserto</v>
      <v id="27">et ut deiceret semen eorum in nationibus et dispergeret eos in regionibus</v>
      <v id="28">et initiati sunt Beelphegor et comederunt sacrificia mortuorum</v>
      <v id="29">et inritaverunt eum in adinventionibus suis et multiplicata est in eis ruina</v>
      <v id="30">et stetit Finees et placavit et cessavit quassatio</v>
      <v id="31">et reputatum est ei in iustitiam in generatione et generationem usque in sempiternum</v>
      <v id="32">et inritaverunt ad aquam Contradictionis et vexatus est Moses propter eos</v>
      <v id="33">quia exacerbaverunt spiritum eius et distinxit in labiis suis</v>
      <v id="34">non disperdiderunt gentes quas dixit Dominus illis</v>
      <v id="35">et commixti sunt inter gentes et didicerunt opera eorum</v>
      <v id="36">et servierunt sculptilibus eorum et factum est illis in scandalum</v>
      <v id="37">et immolaverunt filios suos et filias suas daemoniis</v>
      <v id="38">et effuderunt sanguinem innocentem sanguinem filiorum suorum et filiarum suarum; quas sacrificaverunt sculptilibus Chanaan et interfecta est terra in sanguinibus</v>
      <v id="39">et contaminata est in operibus eorum et fornicati sunt in adinventionibus suis</v>
      <v id="40">et iratus est furore Dominus in populo suo et abominatus est hereditatem suam</v>
      <v id="41">et tradidit eos in manus gentium et dominati sunt eorum qui oderant eos</v>
      <v id="42">et tribulaverunt eos inimici eorum et humiliati sunt sub manibus eorum</v>
      <v id="43">saepe liberavit eos ipsi autem exacerbaverunt eum in consilio suo et humiliati sunt in iniquitatibus suis</v>
      <v id="44">et vidit cum tribularentur et audiret orationem eorum</v>
      <v id="45">et memor fuit testamenti sui et paenituit eum secundum multitudinem misericordiae suae</v>
      <v id="46">et dedit eos in misericordias in conspectu omnium qui ceperant eos</v>
      <v id="47">salvos fac nos Domine Deus noster et congrega nos de nationibus ut confiteamur nomini tuo sancto et gloriemur in laude tua</v>
      <v id="48">benedictus Dominus Deus Israhel a saeculo et usque in saeculum et dicet omnis populus fiat fiat</v>
    </c>
    <c id="106">
      <v id="1">alleluia confitemini Domino quoniam bonus quoniam in saeculum misericordia eius</v>
      <v id="2">dicant qui redempti sunt a Domino quos redemit de manu inimici de regionibus congregavit eos</v>
      <v id="3">a solis ortu et occasu et ab aquilone et mari</v>
      <v id="4">erraverunt in solitudine in inaquoso viam civitatis habitaculi non invenerunt</v>
      <v id="5">esurientes et sitientes anima eorum in ipsis defecit</v>
      <v id="6">et clamaverunt ad Dominum cum tribularentur et de necessitatibus eorum eripuit eos</v>
      <v id="7">et deduxit eos in viam rectam ut irent in civitatem habitationis</v>
      <v id="8">confiteantur Domino misericordiae eius et mirabilia eius filiis hominum</v>
      <v id="9">quia satiavit animam inanem et animam esurientem satiavit bonis</v>
      <v id="10">sedentes in tenebris et umbra mortis vinctos in mendicitate et ferro</v>
      <v id="11">quia exacerbaverunt eloquia Dei et consilium Altissimi inritaverunt</v>
      <v id="12">et humiliatum est in laboribus cor eorum infirmati sunt nec fuit qui adiuvaret</v>
      <v id="13">et clamaverunt ad Dominum cum tribularentur et de necessitatibus eorum liberavit eos</v>
      <v id="14">et eduxit eos de tenebris et umbra mortis et vincula eorum disrupit</v>
      <v id="15">confiteantur Domino misericordiae eius et mirabilia eius filiis hominum</v>
      <v id="16">quia contrivit portas aereas et vectes ferreos confregit</v>
      <v id="17">suscepit eos de via iniquitatis eorum propter iniustitias enim suas humiliati sunt</v>
      <v id="18">omnem escam abominata est anima eorum et adpropinquaverunt usque ad portas mortis</v>
      <v id="19">et clamaverunt ad Dominum cum tribularentur et de necessitatibus eorum liberavit eos</v>
      <v id="20">misit verbum suum et sanavit eos et eripuit eos de interitionibus eorum</v>
      <v id="21">confiteantur Domino misericordiae eius et mirabilia eius filiis hominum</v>
      <v id="22">et sacrificent sacrificium laudis et adnuntient opera eius in exultatione</v>
      <v id="23">qui descendunt mare in navibus facientes operationem in aquis multis</v>
      <v id="24">ipsi viderunt opera Domini et mirabilia eius in profundo</v>
      <v id="25">dixit et stetit spiritus procellae et exaltati sunt fluctus eius</v>
      <v id="26">ascendunt usque ad caelos et descendunt usque ad abyssos anima eorum in malis tabescebat</v>
      <v id="27">turbati sunt et moti sunt sicut ebrius et omnis sapientia eorum devorata est</v>
      <v id="28">et clamaverunt ad Dominum cum tribularentur et de necessitatibus eorum eduxit eos</v>
      <v id="29">et statuit procellam %eius; in auram et siluerunt fluctus eius</v>
      <v id="30">et laetati sunt quia siluerunt et deduxit eos in portum voluntatis eorum</v>
      <v id="31">confiteantur Domino misericordiae eius et mirabilia eius filiis hominum</v>
      <v id="32">exaltent eum in ecclesia plebis et in cathedra seniorum laudent eum</v>
      <v id="33">posuit flumina in desertum et exitus aquarum in sitim</v>
      <v id="34">terram fructiferam in salsuginem a malitia inhabitantium in ea</v>
      <v id="35">posuit desertum in stagna aquarum et terram sine aqua in exitus aquarum</v>
      <v id="36">et conlocavit illic esurientes et constituerunt civitatem habitationis</v>
      <v id="37">et seminaverunt agros et plantaverunt vineas et fecerunt fructum nativitatis</v>
      <v id="38">et benedixit eis et multiplicati sunt nimis et iumenta eorum non minoravit</v>
      <v id="39">et pauci facti sunt et vexati sunt a tribulatione malorum et dolore</v>
      <v id="40">effusa est contemptio super principes et errare fecit eos in invio et non in via</v>
      <v id="41">et adiuvit pauperem de inopia et posuit sicut oves familias</v>
      <v id="42">videbunt recti et laetabuntur et omnis iniquitas oppilabit os suum</v>
      <v id="43">quis sapiens et custodiet haec et intellegent misericordias Domini</v>
    </c>
    <c id="107">
      <v id="1">canticum psalmi David</v>
      <v id="2">paratum cor meum Deus paratum cor meum cantabo et psallam in gloria mea</v>
      <v id="3">exsurge psalterium et cithara exsurgam diluculo</v>
      <v id="4">confitebor tibi in populis Domine et psallam tibi in nationibus</v>
      <v id="5">quia magna super caelos misericordia tua et usque ad nubes veritas tua</v>
      <v id="6">exaltare super caelos Deus et super omnem terram gloria tua</v>
      <v id="7">ut liberentur dilecti tui salvum fac dextera tua et exaudi me</v>
      <v id="8">Deus locutus est in sancto suo exaltabor et dividam Sicima et convallem tabernaculorum dimetiar</v>
      <v id="9">meus est Galaad et meus est Manasse et Effraim susceptio capitis mei Iuda rex meus</v>
      <v id="10">Moab lebes spei meae in Idumeam extendam calciamentum meum mihi alienigenae amici facti sunt</v>
      <v id="11">quis deducet me in civitatem munitam quis deducet me usque in Idumeam</v>
      <v id="12">nonne tu Deus qui reppulisti nos et non exibis Deus in virtutibus nostris</v>
      <v id="13">da nobis auxilium de tribulatione quia vana salus hominis</v>
      <v id="14">in Deo faciemus virtutem et ipse ad nihilum deducet inimicos nostros</v>
    </c>
    <c id="108">
      <v id="1">in finem David psalmus</v>
      <v id="2">Deus laudem meam ne tacueris quia os peccatoris et os dolosi super me apertum est</v>
      <v id="3">locuti sunt adversum me lingua dolosa et sermonibus odii circuierunt me et expugnaverunt me gratis</v>
      <v id="4">pro eo ut me diligerent detrahebant mihi ego autem orabam</v>
      <v id="5">et posuerunt adversus me mala pro bonis et odium pro dilectione mea</v>
      <v id="6">constitue super eum peccatorem et diabulus stet a dextris eius</v>
      <v id="7">cum iudicatur exeat condemnatus et oratio eius fiat in peccatum</v>
      <v id="8">fiant dies eius pauci et episcopatum eius accipiat alter</v>
      <v id="9">fiant filii eius orfani et uxor eius vidua</v>
      <v id="10">nutantes transferantur filii eius et mendicent eiciantur de habitationibus suis</v>
      <v id="11">scrutetur fenerator omnem substantiam eius et diripiant alieni labores eius</v>
      <v id="12">non sit illi adiutor nec sit qui misereatur pupillis eius</v>
      <v id="13">fiant nati eius in interitum in generatione una deleatur nomen eius</v>
      <v id="14">in memoriam redeat iniquitas patrum eius in conspectu Domini et peccatum matris eius non deleatur</v>
      <v id="15">fiant contra Dominum semper et dispereat de terra memoria eorum</v>
      <v id="16">pro eo quod non est recordatus facere misericordiam</v>
      <v id="17">et persecutus est hominem inopem et mendicum et conpunctum corde mortificare</v>
      <v id="18">et dilexit maledictionem et veniet ei et noluit benedictionem et elongabitur ab eo et induit maledictionem sicut vestimentum et intravit sicut aqua in interiora eius et sicut oleum in ossibus eius</v>
      <v id="19">fiat ei sicut vestimentum quo operitur et sicut zona qua semper praecingitur</v>
      <v id="20">hoc opus eorum qui detrahunt mihi apud Dominum et qui loquuntur mala adversus animam meam</v>
      <v id="21">et tu Domine Domine fac mecum propter nomen tuum quia suavis misericordia tua libera me</v>
      <v id="22">quia egenus et pauper ego sum et cor meum turbatum est intra me</v>
      <v id="23">sicut umbra cum declinat ablatus sum excussus sum sicut lucustae</v>
      <v id="24">genua mea infirmata sunt a ieiunio et caro mea inmutata est propter oleum</v>
      <v id="25">et ego factus sum obprobrium illis viderunt me moverunt capita sua</v>
      <v id="26">adiuva me Domine Deus meus salvum fac me secundum misericordiam tuam</v>
      <v id="27">et sciant quia manus tua haec tu Domine fecisti eam</v>
      <v id="28">maledicent illi et tu benedices qui insurgunt in me confundantur servus autem tuus laetabitur</v>
      <v id="29">induantur qui detrahunt mihi pudore et operiantur sicut deploide confusione sua</v>
      <v id="30">confitebor Domino nimis in ore meo et in medio multorum laudabo eum</v>
      <v id="31">quia adstetit a dextris pauperis ut salvam faceret a persequentibus animam meam</v>
    </c>
    <c id="109">
      <v id="1">David psalmus dixit Dominus Domino meo sede a dextris meis donec ponam inimicos tuos scabillum pedum tuorum</v>
      <v id="2">virgam virtutis tuae emittet Dominus ex Sion dominare in medio inimicorum tuorum</v>
      <v id="3">tecum principium in die virtutis tuae in splendoribus sanctorum ex utero ante luciferum genui te</v>
      <v id="4">iuravit Dominus et non paenitebit eum tu es sacerdos in aeternum secundum ordinem Melchisedech</v>
      <v id="5">Dominus a dextris tuis confregit in die irae suae reges</v>
      <v id="6">iudicabit in nationibus implebit cadavera conquassabit capita in terra multorum</v>
      <v id="7">de torrente in via bibet propterea exaltabit caput</v>
    </c>
    <c id="110">
      <v id="1">alleluia reversionis Aggei et Zacchariae confitebor tibi Domine in toto corde meo in consilio iustorum et congregatione</v>
      <v id="2">magna opera Domini exquisita in omnes voluntates eius</v>
      <v id="3">confessio et magnificentia opus eius et iustitia eius manet in saeculum saeculi</v>
      <v id="4">memoriam fecit mirabilium suorum misericors et miserator Dominus</v>
      <v id="5">escam dedit timentibus se memor erit in saeculum testamenti sui</v>
      <v id="6">virtutem operum suorum adnuntiabit populo suo</v>
      <v id="7">ut det illis hereditatem gentium opera manuum eius veritas et iudicium</v>
      <v id="8">fidelia omnia mandata eius confirmata in saeculum saeculi facta in veritate et aequitate</v>
      <v id="9">redemptionem misit populo suo mandavit in aeternum testamentum suum sanctum et terribile nomen eius</v>
      <v id="10">initium sapientiae timor Domini intellectus bonus omnibus facientibus eum laudatio eius manet in saeculum %saeculi;</v>
    </c>
    <c id="111">
      <v id="1">alleluia reversionis Aggei et Zacchariae beatus vir qui timet Dominum in mandatis eius volet nimis</v>
      <v id="2">potens in terra erit semen eius generatio rectorum benedicetur</v>
      <v id="3">gloria et divitiae in domo eius et iustitia eius manet in saeculum saeculi</v>
      <v id="4">exortum est in tenebris lumen rectis misericors et miserator et iustus</v>
      <v id="5">iucundus homo qui miseretur et commodat disponet sermones suos in iudicio</v>
      <v id="6">quia in aeternum non commovebitur</v>
      <v id="7">in memoria aeterna erit iustus ab auditione mala non timebit paratum cor eius sperare in Domino</v>
      <v id="8">confirmatum est cor eius non commovebitur donec dispiciat inimicos suos</v>
      <v id="9">dispersit dedit pauperibus iustitia eius manet in saeculum saeculi cornu eius exaltabitur in gloria</v>
      <v id="10">peccator videbit et irascetur dentibus suis fremet et tabescet desiderium peccatorum peribit</v>
    </c>
    <c id="112">
      <v id="1">alleluia laudate pueri Dominum laudate nomen Domini</v>
      <v id="2">sit nomen Domini benedictum ex hoc nunc et usque in saeculum</v>
      <v id="3">a solis ortu usque ad occasum laudabile nomen Domini</v>
      <v id="4">excelsus super omnes gentes Dominus super caelos gloria eius</v>
      <v id="5">quis sicut Dominus Deus noster qui in altis habitat</v>
      <v id="6">et humilia respicit in caelo et in terra</v>
      <v id="7">suscitans a terra inopem et de stercore erigens pauperem</v>
      <v id="8">ut conlocet eum cum principibus cum principibus populi sui</v>
      <v id="9">qui habitare facit sterilem in domo matrem filiorum laetantem</v>
    </c>
    <c id="113">
      <v id="1">alleluia in exitu Israhel de Aegypto domus Iacob de populo barbaro</v>
      <v id="2">facta est Iudaea sanctificatio eius Israhel potestas eius</v>
      <v id="3">mare vidit et fugit Iordanis conversus est retrorsum</v>
      <v id="4">montes exultaverunt ut arietes colles sicut agni ovium</v>
      <v id="5">quid est tibi mare quod fugisti et tu Iordanis quia conversus es retrorsum</v>
      <v id="6">montes exultastis sicut arietes et colles sicut agni ovium</v>
      <v id="7">a facie Domini mota est terra a facie Dei Iacob</v>
      <v id="8">qui convertit petram in stagna aquarum et rupem in fontes aquarum</v>
      <v id="9">non nobis Domine non nobis sed nomini tuo da gloriam</v>
      <v id="10">super misericordia tua et veritate tua nequando dicant gentes ubi est Deus eorum</v>
      <v id="11">Deus autem noster in caelo omnia quaecumque voluit fecit</v>
      <v id="12">simulacra gentium argentum et aurum opera manuum hominum</v>
      <v id="13">os habent et non loquentur oculos habent et non videbunt</v>
      <v id="14">aures habent et non audient nares habent et non odorabuntur</v>
      <v id="15">manus habent et non palpabunt pedes habent et non ambulabunt non clamabunt in gutture suo</v>
      <v id="16">similes illis fiant qui faciunt ea et omnes qui confidunt in eis</v>
      <v id="17">domus Israhel speravit in Domino adiutor eorum et protector eorum est</v>
      <v id="18">domus Aaron speravit in Domino adiutor eorum et protector eorum est</v>
      <v id="19">qui timent Dominum speraverunt in Domino adiutor eorum et protector eorum est</v>
      <v id="20">Dominus memor fuit nostri et benedixit nobis benedixit domui Israhel benedixit domui Aaron</v>
      <v id="21">benedixit omnibus qui timent Dominum pusillis cum maioribus</v>
      <v id="22">adiciat Dominus super vos super vos et super filios vestros</v>
      <v id="23">benedicti vos Domino qui fecit caelum et terram</v>
      <v id="24">caelum caeli Domino terram autem dedit filiis hominum</v>
      <v id="25">non mortui laudabunt te Domine neque omnes qui descendunt in infernum</v>
      <v id="26">sed nos qui vivimus benedicimus Domino ex hoc nunc et usque in saeculum</v>
    </c>
    <c id="114">
      <v id="1">alleluia dilexi quoniam exaudiet Dominus vocem orationis meae</v>
      <v id="2">quia inclinavit aurem suam mihi et in diebus meis invocabo te</v>
      <v id="3">circumdederunt me dolores mortis pericula inferni invenerunt me tribulationem et dolorem inveni</v>
      <v id="4">et nomen Domini invocavi o Domine libera animam meam</v>
      <v id="5">misericors Dominus et iustus et Deus noster miseretur</v>
      <v id="6">custodiens parvulos Dominus humiliatus sum et liberavit me</v>
      <v id="7">convertere anima mea in requiem tuam quia Dominus benefecit tibi</v>
      <v id="8">quia eripuit animam meam de morte oculos meos a lacrimis pedes meos a lapsu</v>
      <v id="9">placebo Domino in regione vivorum</v>
    </c>
    <c id="115">
      <v id="1">alleluia credidi propter quod locutus sum ego autem humiliatus sum nimis</v>
      <v id="2">ego dixi in excessu meo omnis homo mendax</v>
      <v id="3">quid retribuam Domino pro omnibus quae retribuit mihi</v>
      <v id="4">calicem salutaris accipiam et nomen Domini invocabo</v>
      <v id="5">vota mea Domino reddam coram omni populo eius</v>
      <v id="6">pretiosa in conspectu Domini mors sanctorum eius</v>
      <v id="7">o Domine quia ego servus tuus ego servus tuus et filius ancillae tuae disrupisti vincula mea</v>
      <v id="8">tibi sacrificabo hostiam laudis et in nomine Domini invocabo</v>
      <v id="9">vota mea Domino reddam in conspectu omnis populi eius</v>
      <v id="10">in atriis domus Domini in medio tui Hierusalem</v>
    </c>
    <c id="116">
      <v id="1">alleluia laudate Dominum omnes gentes laudate eum omnes populi</v>
      <v id="2">quoniam confirmata est super nos misericordia eius et veritas Domini manet in saeculum</v>
    </c>
    <c id="117">
      <v id="1">alleluia confitemini Domino quoniam bonus quoniam in saeculum misericordia eius</v>
      <v id="2">dicat nunc Israhel quoniam bonus quoniam in saeculum misericordia eius</v>
      <v id="3">dicat nunc domus Aaron quoniam in saeculum misericordia eius</v>
      <v id="4">dicant nunc qui timent Dominum quoniam in saeculum misericordia eius</v>
      <v id="5">de tribulatione invocavi Dominum et exaudivit me in latitudinem Dominus</v>
      <v id="6">Dominus mihi adiutor non timebo quid faciat mihi homo</v>
      <v id="7">Dominus mihi adiutor et ego despiciam inimicos meos</v>
      <v id="8">bonum est confidere in Domino quam confidere in homine</v>
      <v id="9">bonum est sperare in Domino quam sperare in principibus</v>
      <v id="10">omnes gentes circumierunt me et in nomine Domini quia; ultus sum in eos</v>
      <v id="11">circumdantes circumdederunt me in nomine autem Domini quia; ultus sum in eos</v>
      <v id="12">circumdederunt me sicut apes et exarserunt sicut ignis in spinis et in nomine Domini quia; ultus sum in eos</v>
      <v id="13">inpulsus eversus sum ut caderem et Dominus suscepit me</v>
      <v id="14">fortitudo mea et laudatio mea Dominus et factus est mihi in salutem</v>
      <v id="15">vox exultationis et salutis in tabernaculis iustorum</v>
      <v id="16">dextera Domini fecit virtutem dextera Domini exaltavit me dextera Domini fecit virtutem</v>
      <v id="17">non moriar sed vivam et narrabo opera Domini</v>
      <v id="18">castigans castigavit me Dominus et morti non tradidit me</v>
      <v id="19">aperite mihi portas iustitiae ingressus in eas confitebor Domino</v>
      <v id="20">haec porta Domini iusti intrabunt in eam</v>
      <v id="21">confitebor tibi quoniam exaudisti me et factus es mihi in salutem</v>
      <v id="22">lapidem quem reprobaverunt aedificantes hic factus est in caput anguli</v>
      <v id="23">a Domino factum est istud hoc est mirabile in oculis nostris</v>
      <v id="24">haec est dies quam fecit Dominus exultemus et laetemur in ea</v>
      <v id="25">o Domine salvum fac o Domine prosperare</v>
      <v id="26">benedictus qui venturus est in nomine Domini benediximus vobis de domo Domini</v>
      <v id="27">Deus Dominus et inluxit nobis constituite diem sollemnem in condensis usque ad cornua altaris</v>
      <v id="28">Deus meus es tu et confitebor tibi Deus meus % es tu; et exaltabo te confitebor tibi quoniam exaudisti me et factus es mihi in salutem</v>
      <v id="29">confitemini Domino quoniam bonus quoniam in saeculum misericordia eius</v>
    </c>
    <c id="118">
      <v id="1">alleluia aleph beati inmaculati in via qui ambulant in lege Domini</v>
      <v id="2">beati qui scrutantur testimonia eius in toto corde exquirent eum</v>
      <v id="3">non enim qui operantur iniquitatem in viis eius ambulaverunt</v>
      <v id="4">tu mandasti mandata tua custodire nimis</v>
      <v id="5">utinam dirigantur viae meae ad custodiendas iustificationes tuas</v>
      <v id="6">tunc non confundar cum perspexero in omnibus mandatis tuis</v>
      <v id="7">confitebor tibi in directione cordis in eo quod didici iudicia iustitiae tuae</v>
      <v id="8">iustificationes tuas custodiam non me derelinquas usquequaque</v>
      <v id="9">beth in quo corriget adulescentior viam suam in custodiendo sermones tuos</v>
      <v id="10">in toto corde meo exquisivi te non repellas me a mandatis tuis</v>
      <v id="11">in corde meo abscondi eloquia tua ut non peccem tibi</v>
      <v id="12">benedictus es Domine doce me iustificationes tuas</v>
      <v id="13">in labiis meis pronuntiavi omnia iudicia oris tui</v>
      <v id="14">in via testimoniorum tuorum delectatus sum sicut in omnibus divitiis</v>
      <v id="15">in mandatis tuis exercebor et considerabo vias tuas</v>
      <v id="16">in iustificationibus tuis meditabor non obliviscar sermones tuos</v>
      <v id="17">gimel retribue servo tuo vivifica me et custodiam sermones tuos</v>
      <v id="18">revela oculos meos et considerabo mirabilia de lege tua</v>
      <v id="19">incola ego sum in terra non abscondas a me mandata tua</v>
      <v id="20">concupivit anima mea desiderare iustificationes tuas in omni tempore</v>
      <v id="21">increpasti superbos maledicti qui declinant a mandatis tuis</v>
      <v id="22">aufer a me obprobrium et contemptum quia testimonia tua exquisivi</v>
      <v id="23">etenim sederunt principes et adversum me loquebantur servus autem tuus exercebatur in iustificationibus tuis</v>
      <v id="24">nam et testimonia tua meditatio mea et consilium meum iustificationes tuae</v>
      <v id="25">deleth adhesit pavimento anima mea vivifica me secundum verbum tuum</v>
      <v id="26">vias meas enuntiavi et exaudisti me doce me iustificationes tuas</v>
      <v id="27">viam iustificationum tuarum instrue me et exercebor in mirabilibus tuis</v>
      <v id="28">dormitavit anima mea prae taedio confirma me in verbis tuis</v>
      <v id="29">viam iniquitatis amove a me et lege tua miserere mei</v>
      <v id="30">viam veritatis elegi iudicia tua non sum oblitus</v>
      <v id="31">adhesi testimoniis tuis Domine noli me confundere</v>
      <v id="32">viam mandatorum tuorum cucurri cum dilatasti cor meum</v>
      <v id="33">he legem pone mihi Domine viam iustificationum tuarum et exquiram eam semper</v>
      <v id="34">da mihi intellectum et scrutabor legem tuam et custodiam illam in toto corde meo</v>
      <v id="35">deduc me in semita mandatorum tuorum quia ipsam volui</v>
      <v id="36">inclina cor meum in testimonia tua et non in avaritiam</v>
      <v id="37">averte oculos meos ne videant vanitatem in via tua vivifica me</v>
      <v id="38">statue servo tuo eloquium tuum in timore tuo</v>
      <v id="39">amputa obprobrium meum quod suspicatus sum quia iudicia tua iucunda</v>
      <v id="40">ecce concupivi mandata tua in aequitate tua vivifica me</v>
      <v id="41">vav et veniat super me misericordia tua Domine salutare tuum secundum eloquium tuum</v>
      <v id="42">et respondebo exprobrantibus mihi verbum quia speravi in sermonibus tuis</v>
      <v id="43">et ne auferas de ore meo verbum veritatis usquequaque quia in iudiciis tuis supersperavi</v>
      <v id="44">et custodiam legem tuam semper in saeculum et in saeculum saeculi</v>
      <v id="45">et ambulabam in latitudine quia mandata tua exquisivi</v>
      <v id="46">et loquebar in testimoniis tuis in conspectu regum et non confundebar</v>
      <v id="47">et meditabar in mandatis tuis quae dilexi</v>
      <v id="48">et levavi manus meas ad mandata quae dilexi et exercebar in iustificationibus tuis</v>
      <v id="49">zai memor esto verbi tui servo tuo in quo mihi spem dedisti</v>
      <v id="50">haec me consolata est in humilitate mea quia eloquium tuum vivificavit me</v>
      <v id="51">superbi inique agebant usquequaque a lege autem tua non declinavi</v>
      <v id="52">memor fui iudiciorum tuorum a saeculo Domine et consolatus sum</v>
      <v id="53">defectio tenuit me prae peccatoribus derelinquentibus legem tuam</v>
      <v id="54">cantabiles mihi erant iustificationes tuae in loco peregrinationis meae</v>
      <v id="55">memor fui in nocte nominis tui Domine et custodivi legem tuam</v>
      <v id="56">haec facta est mihi quia iustificationes tuas exquisivi</v>
      <v id="57">heth portio mea Dominus dixi custodire legem tuam</v>
      <v id="58">deprecatus sum faciem tuam in toto corde meo miserere mei secundum eloquium tuum</v>
      <v id="59">cogitavi vias meas et avertisti pedes meos in testimonia tua</v>
      <v id="60">paratus sum et non sum turbatus ut custodiam mandata tua</v>
      <v id="61">funes peccatorum circumplexi sunt me et legem tuam non sum oblitus</v>
      <v id="62">media nocte surgebam ad confitendum tibi super iudicia iustificationis tuae</v>
      <v id="63">particeps ego sum omnium timentium te et custodientium mandata tua</v>
      <v id="64">misericordia Domini plena est terra iustificationes tuas doce me</v>
      <v id="65">teth bonitatem fecisti cum servo tuo Domine secundum verbum tuum</v>
      <v id="66">bonitatem et disciplinam et scientiam doce me quia mandatis tuis credidi</v>
      <v id="67">priusquam humiliarer ego deliqui propterea eloquium tuum custodivi</v>
      <v id="68">bonus es tu et in bonitate tua doce me iustificationes tuas</v>
      <v id="69">multiplicata est super me iniquitas superborum ego autem in toto corde scrutabor mandata tua</v>
      <v id="70">coagulatum est sicut lac cor eorum ego vero legem tuam meditatus sum</v>
      <v id="71">bonum mihi quia humiliasti me ut discam iustificationes tuas</v>
      <v id="72">bonum mihi lex oris tui super milia auri et argenti</v>
      <v id="73">ioth manus tuae fecerunt me et plasmaverunt me da mihi intellectum et discam mandata tua</v>
      <v id="74">qui timent te videbunt me et laetabuntur quia in verba tua supersperavi</v>
      <v id="75">cognovi Domine quia aequitas iudicia tua et veritate humiliasti me</v>
      <v id="76">fiat misericordia tua ut consoletur me secundum eloquium tuum servo tuo</v>
      <v id="77">veniant mihi miserationes tuae et vivam quia lex tua meditatio mea est</v>
      <v id="78">confundantur superbi quia iniuste iniquitatem fecerunt in me ego autem exercebor in mandatis tuis</v>
      <v id="79">convertantur mihi timentes te et qui noverunt testimonia tua</v>
      <v id="80">fiat cor meum inmaculatum in iustificationibus tuis ut non confundar</v>
      <v id="81">caf defecit in salutare tuum anima mea in verbum tuum supersperavi</v>
      <v id="82">defecerunt oculi mei in eloquium tuum dicentes quando consolaberis me</v>
      <v id="83">quia factus sum sicut uter in pruina iustificationes tuas non sum oblitus</v>
      <v id="84">quot sunt dies servo tuo quando facies de persequentibus me iudicium</v>
      <v id="85">narraverunt mihi iniqui fabulationes sed non ut lex tua</v>
      <v id="86">omnia mandata tua veritas inique persecuti sunt me adiuva me</v>
      <v id="87">paulo minus consummaverunt me in terra ego autem non dereliqui mandata tua</v>
      <v id="88">secundum misericordiam tuam vivifica me et custodiam testimonia oris tui</v>
      <v id="89">lamed in aeternum Domine verbum tuum permanet in caelo</v>
      <v id="90">in generationem et generationem veritas tua fundasti terram et permanet</v>
      <v id="91">ordinatione tua perseverat dies quoniam omnia serviunt tibi</v>
      <v id="92">nisi quod lex tua meditatio mea est tunc forte perissem in humilitate mea</v>
      <v id="93">in aeternum non obliviscar iustificationes tuas quia in ipsis vivificasti me</v>
      <v id="94">tuus sum ego salvum me fac quoniam iustificationes tuas exquisivi</v>
      <v id="95">me expectaverunt peccatores ut perderent me testimonia tua intellexi</v>
      <v id="96">omni consummationi vidi finem latum mandatum tuum nimis</v>
      <v id="97">mem quomodo dilexi legem tuam tota die meditatio mea est</v>
      <v id="98">super inimicos meos prudentem me fecisti mandato tuo quia in aeternum mihi est</v>
      <v id="99">super omnes docentes me intellexi quia testimonia tua meditatio mea est</v>
      <v id="100">super senes intellexi quia mandata tua quaesivi</v>
      <v id="101">ab omni via mala prohibui pedes meos ut custodiam verba tua</v>
      <v id="102">a iudiciis tuis non declinavi quia tu legem posuisti mihi</v>
      <v id="103">quam dulcia faucibus meis eloquia tua super mel ori meo</v>
      <v id="104">a mandatis tuis intellexi propterea odivi omnem viam iniquitatis</v>
      <v id="105">nun lucerna pedibus meis verbum tuum et lumen semitis meis</v>
      <v id="106">iuravi et statui custodire iudicia iustitiae tuae</v>
      <v id="107">humiliatus sum usquequaque Domine vivifica me secundum verbum tuum</v>
      <v id="108">voluntaria oris mei beneplacita fac Domine et iudicia tua doce me</v>
      <v id="109">anima mea in manibus meis semper et legem tuam non sum oblitus</v>
      <v id="110">posuerunt peccatores laqueum mihi et de mandatis tuis non erravi</v>
      <v id="111">hereditate adquisivi testimonia tua in aeternum quia exultatio cordis mei sunt</v>
      <v id="112">inclinavi cor meum ad faciendas iustificationes tuas in aeternum propter retributionem</v>
      <v id="113">samech iniquos odio habui et legem tuam dilexi</v>
      <v id="114">adiutor meus et susceptor meus es tu in verbum tuum supersperavi</v>
      <v id="115">declinate a me maligni et scrutabor mandata Dei mei</v>
      <v id="116">suscipe me secundum eloquium tuum et vivam et non confundas me ab expectatione mea</v>
      <v id="117">adiuva me et salvus ero et meditabor in iustificationibus tuis semper</v>
      <v id="118">sprevisti omnes discedentes a iustitiis tuis quia iniusta cogitatio eorum</v>
      <v id="119">praevaricantes reputavi omnes peccatores terrae ideo dilexi testimonia tua</v>
      <v id="120">confige timore tuo carnes meas a iudiciis %enim; tuis timui</v>
      <v id="121">ain feci iudicium et iustitiam non tradas me calumniantibus me</v>
      <v id="122">suscipe servum tuum in bonum non calumnientur me superbi</v>
      <v id="123">oculi mei defecerunt in salutare tuum et in eloquium iustitiae tuae</v>
      <v id="124">fac cum servo tuo secundum misericordiam tuam et iustificationes tuas doce me</v>
      <v id="125">servus tuus sum ego da mihi intellectum et sciam testimonia tua</v>
      <v id="126">tempus faciendi Domino dissipaverunt legem tuam</v>
      <v id="127">ideo dilexi mandata tua super aurum et topazion</v>
      <v id="128">propterea ad omnia mandata tua dirigebar omnem viam iniquam odio habui</v>
      <v id="129">fe mirabilia testimonia tua ideo scrutata est ea anima mea</v>
      <v id="130">declaratio sermonum tuorum inluminat et intellectum dat parvulis</v>
      <v id="131">os meum aperui et adtraxi spiritum quia mandata tua desiderabam</v>
      <v id="132">aspice in me et miserere mei secundum iudicium diligentium nomen tuum</v>
      <v id="133">gressus meos dirige secundum eloquium tuum et non dominetur mei omnis iniustitia</v>
      <v id="134">redime me a calumniis hominum et custodiam mandata tua</v>
      <v id="135">faciem tuam inlumina super servum tuum et doce me iustificationes tuas</v>
      <v id="136">exitus aquarum deduxerunt oculi mei quia non custodierunt legem tuam</v>
      <v id="137">sade iustus es Domine et rectum iudicium tuum</v>
      <v id="138">mandasti iustitiam testimonia tua et veritatem tuam nimis</v>
      <v id="139">tabescere me fecit zelus meus quia obliti sunt verba tua inimici mei</v>
      <v id="140">ignitum eloquium tuum vehementer et servus tuus dilexit illud</v>
      <v id="141">adulescentulus sum ego et contemptus iustificationes tuas non sum oblitus</v>
      <v id="142">iustitia tua iustitia in aeternum et lex tua veritas</v>
      <v id="143">tribulatio et angustia invenerunt me mandata tua meditatio mea</v>
      <v id="144">aequitas testimonia tua in aeternum intellectum da mihi et vivam</v>
      <v id="145">cof clamavi in toto corde exaudi me Domine iustificationes tuas requiram</v>
      <v id="146">clamavi te salvum me fac et custodiam mandata tua</v>
      <v id="147">praeveni in maturitate et clamavi in verba tua supersperavi</v>
      <v id="148">praevenerunt oculi mei ad diluculum ut meditarer eloquia tua</v>
      <v id="149">vocem meam audi secundum misericordiam tuam Domine secundum iudicium tuum vivifica me</v>
      <v id="150">adpropinquaverunt persequentes me iniquitate a lege autem tua longe facti sunt</v>
      <v id="151">prope es tu Domine et omnes viae tuae veritas</v>
      <v id="152">initio cognovi de testimoniis tuis quia in aeternum fundasti ea</v>
      <v id="153">res vide humilitatem meam et eripe me quia legem tuam non sum oblitus</v>
      <v id="154">iudica iudicium meum et redime me propter eloquium tuum vivifica me</v>
      <v id="155">longe a peccatoribus salus quia iustificationes tuas non exquisierunt</v>
      <v id="156">misericordiae tuae multae Domine secundum iudicia tua vivifica me</v>
      <v id="157">multi qui persequuntur me et tribulant me a testimoniis tuis non declinavi</v>
      <v id="158">vidi praevaricantes et tabescebam quia eloquia tua non custodierunt</v>
      <v id="159">vide quoniam mandata tua dilexi Domine in misericordia tua vivifica me</v>
      <v id="160">principium verborum tuorum veritas et in aeternum omnia iudicia iustitiae tuae</v>
      <v id="161">sen principes persecuti sunt me gratis et a verbis tuis formidavit cor meum</v>
      <v id="162">laetabor ego super eloquia tua sicut qui invenit spolia multa</v>
      <v id="163">iniquitatem odio habui et abominatus sum legem autem tuam dilexi</v>
      <v id="164">septies in die laudem dixi tibi super iudicia iustitiae tuae</v>
      <v id="165">pax multa diligentibus legem tuam et non est illis scandalum</v>
      <v id="166">expectabam salutare tuum Domine et mandata tua dilexi</v>
      <v id="167">custodivit anima mea testimonia tua et dilexi ea vehementer</v>
      <v id="168">servavi mandata tua et testimonia tua quia omnes viae meae in conspectu tuo</v>
      <v id="169">thau adpropinquet deprecatio mea in conspectu tuo Domine iuxta eloquium tuum da mihi intellectum</v>
      <v id="170">intret postulatio mea in conspectu tuo secundum eloquium tuum eripe me</v>
      <v id="171">eructabunt labia mea hymnum cum docueris me iustificationes tuas</v>
      <v id="172">pronuntiabit lingua mea eloquium tuum quia omnia mandata tua aequitas</v>
      <v id="173">fiat manus tua ut salvet me quoniam mandata tua elegi</v>
      <v id="174">concupivi salutare tuum Domine et lex tua meditatio mea</v>
      <v id="175">vivet anima mea et laudabit te et iudicia tua adiuvabunt me</v>
      <v id="176">erravi sicut ovis quae periit quaere servum tuum quia mandata tua non sum oblitus</v>
    </c>
    <c id="119">
      <v id="1">canticum graduum ad Dominum cum tribularer clamavi et exaudivit me</v>
      <v id="2">Domine libera animam meam a labiis iniquis a lingua dolosa</v>
      <v id="3">quid detur tibi et quid adponatur tibi ad linguam dolosam</v>
      <v id="4">sagittae potentis acutae cum carbonibus desolatoriis</v>
      <v id="5">heu mihi quia incolatus meus prolongatus est habitavi cum habitationibus Cedar</v>
      <v id="6">multum incola fuit anima mea</v>
      <v id="7">cum his qui oderant pacem eram pacificus cum loquebar illis inpugnabant me gratis</v>
    </c>
    <c id="120">
      <v id="1">canticum graduum levavi oculos meos in montes unde veniet auxilium mihi</v>
      <v id="2">auxilium meum a Domino qui fecit caelum et terram</v>
      <v id="3">non det in commotionem pedem tuum neque dormitet qui custodit te</v>
      <v id="4">ecce non dormitabit neque dormiet qui custodit Israhel</v>
      <v id="5">Dominus custodit te Dominus protectio tua super manum dexteram tuam</v>
      <v id="6">per diem sol non uret te neque luna per noctem</v>
      <v id="7">Dominus custodit te ab omni malo custodiat animam tuam Dominus</v>
      <v id="8">Dominus custodiat introitum tuum et exitum tuum ex hoc nunc et usque in saeculum</v>
    </c>
    <c id="121">
      <v id="1">canticum graduum huic David laetatus sum in his quae dicta sunt mihi in domum Domini ibimus</v>
      <v id="2">stantes erant pedes nostri in atriis tuis Hierusalem</v>
      <v id="3">Hierusalem quae aedificatur ut civitas cuius participatio eius in id ipsum</v>
      <v id="4">illic enim ascenderunt tribus tribus Domini testimonium Israhel ad confitendum nomini Domini</v>
      <v id="5">quia illic sederunt sedes in iudicium sedes super domum David</v>
      <v id="6">rogate quae ad pacem sunt Hierusalem et abundantia diligentibus te</v>
      <v id="7">fiat pax in virtute tua et abundantia in turribus tuis</v>
      <v id="8">propter fratres meos et proximos meos loquebar pacem de te</v>
      <v id="9">propter domum Domini Dei nostri quaesivi bona tibi</v>
    </c>
    <c id="122">
      <v id="1">canticum graduum ad te levavi oculos meos qui habitas in caelo</v>
      <v id="2">ecce sicut oculi servorum in manibus dominorum suorum sicut oculi ancillae in manibus dominae eius ita oculi nostri ad Dominum Deum nostrum donec misereatur nostri</v>
      <v id="3">miserere nostri Domine miserere nostri quia multum repleti sumus despectione</v>
      <v id="4">quia multum repleta est anima nostra obprobrium abundantibus et despectio superbis</v>
    </c>
    <c id="123">
      <v id="1">canticum graduum huic David nisi quia Dominus erat in nobis dicat nunc Israhel</v>
      <v id="2">nisi quia Dominus erat in nobis cum exsurgerent in nos homines</v>
      <v id="3">forte vivos degluttissent nos cum irasceretur furor eorum in nos</v>
      <v id="4">forsitan aqua absorbuisset nos</v>
      <v id="5">torrentem pertransivit anima nostra forsitan pertransisset anima nostra aquam intolerabilem</v>
      <v id="6">benedictus Dominus qui non dedit nos in captionem dentibus eorum</v>
      <v id="7">anima nostra sicut passer erepta est de laqueo venantium laqueus contritus est et nos liberati sumus</v>
      <v id="8">adiutorium nostrum in nomine Domini qui fecit caelum et terram</v>
    </c>
    <c id="124">
      <v id="1">canticum graduum qui confidunt in Domino sicut mons Sion non commovebitur in aeternum qui habitat</v>
      <v id="2">in Hierusalem montes in circuitu eius et Dominus in circuitu populi sui ex hoc nunc et usque in saeculum</v>
      <v id="3">quia non relinquet virgam peccatorum super sortem iustorum ut non extendant iusti ad iniquitatem manus suas</v>
      <v id="4">benefac Domine bonis et rectis corde</v>
      <v id="5">declinantes autem in obligationes adducet Dominus cum operantibus iniquitatem pax super Israhel</v>
    </c>
    <c id="125">
      <v id="1">canticum graduum in convertendo Dominum captivitatem Sion facti sumus sicut consolati</v>
      <v id="2">tunc repletum est gaudio os nostrum et lingua nostra exultatione tunc dicent inter gentes magnificavit Dominus facere cum eis</v>
      <v id="3">magnificavit Dominus facere nobiscum facti sumus laetantes</v>
      <v id="4">converte Domine captivitatem nostram sicut torrens in austro</v>
      <v id="5">qui seminant in lacrimis in exultatione metent</v>
      <v id="6">euntes ibant et flebant portantes semina sua venientes autem venient in exultatione portantes manipulos suos</v>
    </c>
    <c id="126">
      <v id="1">canticum graduum Salomonis nisi Dominus aedificaverit domum in vanum laboraverunt qui aedificant eam nisi Dominus custodierit civitatem frustra vigilavit qui custodit</v>
      <v id="2">vanum est vobis ante lucem surgere surgere postquam sederitis qui manducatis panem doloris cum dederit dilectis suis somnum</v>
      <v id="3">ecce hereditas Domini filii mercis fructus ventris</v>
      <v id="4">sicut sagittae in manu potentis ita filii excussorum</v>
      <v id="5">beatus vir qui implebit desiderium suum ex ipsis non confundentur cum loquentur inimicis suis in porta</v>
    </c>
    <c id="127">
      <v id="1">canticum graduum beati omnes qui timent Dominum qui ambulant in viis eius</v>
      <v id="2">labores manuum tuarum quia; manducabis beatus es et bene tibi erit</v>
      <v id="3">uxor tua sicut vitis abundans in lateribus domus tuae filii tui sicut novella olivarum in circuitu mensae tuae</v>
      <v id="4">ecce sic benedicetur homo qui timet Dominum</v>
      <v id="5">benedicat te Dominus ex Sion et videas bona Hierusalem omnibus diebus vitae tuae</v>
      <v id="6">et videas filios filiorum tuorum pax super Israhel</v>
    </c>
    <c id="128">
      <v id="1">canticum graduum saepe expugnaverunt me a iuventute mea dicat nunc Israhel</v>
      <v id="2">saepe expugnaverunt me a iuventute mea etenim non potuerunt mihi</v>
      <v id="3">supra dorsum meum fabricabantur peccatores prolongaverunt iniquitatem suam</v>
      <v id="4">Dominus iustus concidet cervices peccatorum</v>
      <v id="5">confundantur et convertantur retrorsum omnes qui oderunt Sion</v>
      <v id="6">fiant sicut faenum tectorum quod priusquam evellatur exaruit</v>
      <v id="7">de quo non implevit manum suam qui metit et sinum suum qui manipulos colligit</v>
      <v id="8">et non dixerunt qui praeteribant benedictio Domini super vos benediximus vobis in nomine Domini</v>
    </c>
    <c id="129">
      <v id="1">canticum graduum de profundis clamavi ad te Domine</v>
      <v id="2">Domine exaudi vocem meam fiant aures tuae intendentes in vocem deprecationis meae</v>
      <v id="3">si iniquitates observabis Domine Domine quis sustinebit</v>
      <v id="4">quia apud te propitiatio est propter legem tuam sustinui te Domine sustinuit anima mea in verbum eius</v>
      <v id="5">speravit anima mea in Domino</v>
      <v id="6">a custodia matutina usque ad noctem speret Israhel in Domino</v>
      <v id="7">quia apud Dominum misericordia et copiosa apud eum redemptio</v>
      <v id="8">et ipse redimet Israhel ex omnibus iniquitatibus eius</v>
    </c>
    <c id="130">
      <v id="1">canticum graduum David Domine non est exaltatum cor meum neque elati sunt oculi mei neque ambulavi in magnis neque in mirabilibus super me</v>
      <v id="2">si non humiliter sentiebam sed exaltavi animam meam sicut ablactatum super matrem suam ita retributio in anima mea</v>
      <v id="3">speret Israhel in Domino ex hoc nunc et usque in saeculum</v>
    </c>
    <c id="131">
      <v id="1">canticum graduum memento Domine David et omnis mansuetudinis eius</v>
      <v id="2">sicut iuravit Domino votum vovit Deo Iacob</v>
      <v id="3">si introiero in tabernaculum domus meae si ascendero in lectum strati mei</v>
      <v id="4">si dedero somnum oculis meis et palpebris meis dormitationem</v>
      <v id="5">et requiem temporibus meis donec inveniam locum Domino tabernaculum Deo Iacob</v>
      <v id="6">ecce audivimus eam in Efrata invenimus eam in campis silvae</v>
      <v id="7">introibimus in tabernacula eius adorabimus in loco ubi steterunt pedes eius</v>
      <v id="8">surge Domine in requiem tuam tu et arca sanctificationis tuae</v>
      <v id="9">sacerdotes tui induentur iustitia et sancti tui exultabunt</v>
      <v id="10">propter David servum tuum non avertas faciem christi tui</v>
      <v id="11">iuravit Dominus David veritatem et non frustrabit eum de fructu ventris tui ponam super sedem tuam</v>
      <v id="12">si custodierint filii tui testamentum meum et testimonia mea haec quae docebo eos et filii eorum usque in saeculum sedebunt super sedem tuam</v>
      <v id="13">quoniam elegit Dominus Sion elegit eam in habitationem sibi</v>
      <v id="14">haec requies mea in saeculum saeculi hic habitabo quoniam elegi eam</v>
      <v id="15">viduam eius benedicens benedicam pauperes eius saturabo panibus</v>
      <v id="16">sacerdotes eius induam salutari et sancti eius exultatione exultabunt</v>
      <v id="17">illic producam cornu David paravi lucernam christo meo</v>
      <v id="18">inimicos eius induam confusione super ipsum autem efflorebit sanctificatio mea</v>
    </c>
    <c id="132">
      <v id="1">canticum graduum David ecce quam bonum et quam iucundum habitare fratres in unum</v>
      <v id="2">sicut unguentum in capite quod descendit in barbam barbam Aaron quod descendit in ora vestimenti eius</v>
      <v id="3">sicut ros Hermon qui descendit in montes Sion quoniam illic mandavit Dominus benedictionem et vitam usque in saeculum</v>
    </c>
    <c id="133">
      <v id="1">canticum graduum ecce nunc benedicite Dominum omnes servi Domini qui statis in domo Domini %in atriis domus Dei nostri;</v>
      <v id="2">in noctibus extollite manus vestras in sancta et benedicite Domino</v>
      <v id="3">benedicat te Dominus ex Sion qui fecit caelum et terram</v>
    </c>
    <c id="134">
      <v id="1">alleluia laudate nomen Domini laudate servi Dominum</v>
      <v id="2">qui statis in domo Domini in atriis domus Dei nostri</v>
      <v id="3">laudate Dominum quia bonus Dominus psallite nomini eius quoniam suave</v>
      <v id="4">quoniam Iacob elegit sibi Dominus Israhel in possessionem sibi</v>
      <v id="5">quia ego cognovi quod magnus est Dominus et Deus noster prae omnibus diis</v>
      <v id="6">omnia quae voluit Dominus fecit in caelo et in terra in mare et in omnibus abyssis</v>
      <v id="7">educens nubes ab extremo terrae fulgora in pluviam fecit qui producit ventos de thesauris suis</v>
      <v id="8">qui percussit primogenita Aegypti ab homine usque ad pecus</v>
      <v id="9">emisit signa et prodigia in medio tui Aegypte in Pharaonem et in omnes servos eius</v>
      <v id="10">qui percussit gentes multas et occidit reges fortes</v>
      <v id="11">Seon regem Amorreorum et Og regem Basan et omnia regna Chanaan</v>
      <v id="12">et dedit terram eorum hereditatem hereditatem Israhel populo suo</v>
      <v id="13">Domine nomen tuum in aeternum Domine memoriale tuum in generationem et generationem</v>
      <v id="14">quia iudicabit Dominus populum suum et in servis suis deprecabitur</v>
      <v id="15">simulacra gentium argentum et aurum opera manuum hominum</v>
      <v id="16">os habent et non loquentur oculos habent et non videbunt</v>
      <v id="17">aures habent et non audient neque enim est spiritus in ore eorum</v>
      <v id="18">similes illis fiant qui faciunt ea et omnes qui sperant in eis</v>
      <v id="19">domus Israhel benedicite Domino domus Aaron benedicite Domino</v>
      <v id="20">domus Levi benedicite Domino qui timetis Dominum benedicite Domino</v>
      <v id="21">benedictus Dominus ex Sion qui habitat in Hierusalem</v>
    </c>
    <c id="135">
      <v id="1">alleluia confitemini Domino quoniam bonus quoniam in aeternum misericordia eius</v>
      <v id="2">confitemini Deo deorum quoniam in aeternum misericordia eius</v>
      <v id="3">confitemini Domino dominorum quoniam in aeternum misericordia eius</v>
      <v id="4">qui facit mirabilia magna solus quoniam in aeternum misericordia eius</v>
      <v id="5">qui fecit caelos in intellectu quoniam in aeternum misericordia eius</v>
      <v id="6">qui firmavit terram super aquas quoniam in aeternum misericordia eius</v>
      <v id="7">qui fecit luminaria magna quoniam in aeternum misericordia eius</v>
      <v id="8">solem in potestatem diei quoniam in aeternum misericordia eius</v>
      <v id="9">lunam et stellas in potestatem noctis quoniam in aeternum misericordia eius</v>
      <v id="10">qui percussit Aegyptum cum primogenitis eorum quoniam in aeternum misericordia eius</v>
      <v id="11">qui eduxit Israhel de medio eorum quoniam in aeternum misericordia eius</v>
      <v id="12">in manu potenti et brachio excelso quoniam in aeternum misericordia eius</v>
      <v id="13">qui divisit Rubrum mare in divisiones quoniam in aeternum misericordia eius</v>
      <v id="14">et duxit Israhel per medium eius quoniam in aeternum misericordia eius</v>
      <v id="15">et excussit Pharaonem et virtutem eius in mari Rubro quoniam in aeternum misericordia eius</v>
      <v id="16">qui transduxit populum suum in deserto quoniam in aeternum misericordia eius</v>
      <v id="17">qui percussit reges magnos quoniam in aeternum misericordia eius</v>
      <v id="18">et occidit reges fortes quoniam in aeternum misericordia eius</v>
      <v id="19">Seon regem Amorreorum quoniam in aeternum misericordia eius</v>
      <v id="20">et Og regem Basan quoniam in aeternum misericordia eius</v>
      <v id="21">et dedit terram eorum hereditatem quoniam in aeternum misericordia eius</v>
      <v id="22">hereditatem Israhel servo suo quoniam in aeternum misericordia eius</v>
      <v id="23">quia in humilitate nostra memor fuit nostri quoniam in aeternum misericordia eius</v>
      <v id="24">et redemit nos ab inimicis nostris quoniam in aeternum misericordia eius</v>
      <v id="25">qui dat escam omni carni quoniam in aeternum misericordia eius</v>
      <v id="26">confitemini Deo caeli quoniam in aeternum misericordia eius confitemini Domino dominorum quoniam in aeternum misericordia eius</v>
    </c>
    <c id="136">
      <v id="1">David Hieremiae super flumina Babylonis illic sedimus et flevimus cum recordaremur Sion</v>
      <v id="2">in salicibus in medio eius suspendimus organa nostra</v>
      <v id="3">quia illic interrogaverunt nos qui captivos duxerunt nos verba cantionum et qui abduxerunt nos hymnum cantate nobis de canticis Sion</v>
      <v id="4">quomodo cantabimus canticum Domini in terra aliena</v>
      <v id="5">si oblitus fuero tui Hierusalem oblivioni detur dextera mea</v>
      <v id="6">adhereat lingua mea faucibus meis si non meminero tui si non praeposuero Hierusalem in principio laetitiae meae</v>
      <v id="7">memor esto Domine filiorum Edom diem Hierusalem qui dicunt exinanite exinanite usque ad fundamentum in ea</v>
      <v id="8">filia Babylonis misera beatus qui retribuet tibi retributionem tuam quam retribuisti nobis</v>
      <v id="9">beatus qui tenebit et adlidet parvulos tuos ad petram</v>
    </c>
    <c id="137">
      <v id="1">ipsi David confitebor tibi Domine in toto corde meo quoniam audisti verba oris mei in conspectu angelorum psallam tibi</v>
      <v id="2">adorabo ad templum sanctum tuum et confitebor nomini tuo super misericordia tua et veritate tua quoniam magnificasti super omne nomen sanctum tuum</v>
      <v id="3">in quacumque die invocavero te exaudi me multiplicabis me in anima mea virtute</v>
      <v id="4">confiteantur tibi Domine omnes reges terrae quia audierunt omnia verba oris tui</v>
      <v id="5">et cantent in viis Domini quoniam magna gloria Domini</v>
      <v id="6">quoniam excelsus Dominus et humilia respicit et alta a longe cognoscit</v>
      <v id="7">si ambulavero in medio tribulationis vivificabis me super iram inimicorum meorum extendisti manum tuam et salvum me fecit dextera tua</v>
      <v id="8">Dominus retribuet propter me Domine misericordia tua in saeculum opera manuum tuarum ne dispicias</v>
    </c>
    <c id="138">
      <v id="1">in finem David psalmus</v>
      <v id="2">Domine probasti me et cognovisti me tu cognovisti sessionem meam et surrectionem meam</v>
      <v id="3">intellexisti cogitationes meas de longe semitam meam et funiculum meum investigasti</v>
      <v id="4">et omnes vias meas praevidisti quia non est sermo in lingua mea</v>
      <v id="5">ecce Domine tu cognovisti omnia novissima et antiqua tu formasti me et posuisti super me manum tuam</v>
      <v id="6">mirabilis facta est scientia tua ex me confortata est non potero ad eam</v>
      <v id="7">quo ibo ab spiritu tuo et quo a facie tua fugiam</v>
      <v id="8">si ascendero in caelum tu illic es si descendero ad infernum ades</v>
      <v id="9">si sumpsero pinnas meas diluculo et habitavero in extremis maris</v>
      <v id="10">etenim illuc manus tua deducet me et tenebit me dextera tua</v>
      <v id="11">et dixi forsitan tenebrae conculcabunt me et nox inluminatio in deliciis meis</v>
      <v id="12">quia tenebrae non obscurabuntur a te et nox sicut dies inluminabitur sicut tenebrae eius ita et lumen eius</v>
      <v id="13">quia tu possedisti renes meos suscepisti me de utero matris meae</v>
      <v id="14">confitebor tibi quia terribiliter magnificatus es mirabilia opera tua et anima mea cognoscit nimis</v>
      <v id="15">non est occultatum os meum a te quod fecisti in occulto et substantia mea in inferioribus terrae</v>
      <v id="16">inperfectum meum viderunt oculi tui et in libro tuo omnes scribentur die formabuntur et nemo in eis</v>
      <v id="17">mihi autem nimis honorificati sunt amici tui Deus nimis confirmati sunt principatus eorum</v>
      <v id="18">dinumerabo eos et super harenam multiplicabuntur exsurrexi et adhuc sum tecum</v>
      <v id="19">si occideris Deus peccatores et viri sanguinum declinate a me</v>
      <v id="20">quia dices in cogitatione accipient in vanitate civitates tuas</v>
      <v id="21">nonne qui oderunt te Domine oderam et super inimicos tuos tabescebam</v>
      <v id="22">perfecto odio oderam illos inimici facti sunt mihi</v>
      <v id="23">proba me Deus et scito cor meum interroga me et cognosce semitas meas</v>
      <v id="24">et vide si via iniquitatis in me est et deduc me in via aeterna</v>
    </c>
    <c id="139">
      <v id="1">in finem psalmus David</v>
      <v id="2">eripe me Domine ab homine malo a viro iniquo eripe me</v>
      <v id="3">qui cogitaverunt iniquitates in corde tota die constituebant proelia</v>
      <v id="4">acuerunt linguam suam sicut serpentis venenum aspidum sub labiis eorum diapsalma</v>
      <v id="5">custodi me Domine de manu peccatoris ab hominibus iniquis eripe me qui cogitaverunt subplantare gressus meos</v>
      <v id="6">absconderunt superbi laqueum mihi et funes extenderunt in laqueum iuxta iter scandalum posuerunt mihi diapsalma</v>
      <v id="7">dixi Domino Deus meus es tu exaudi Domine vocem deprecationis meae</v>
      <v id="8">Domine Domine virtus salutis meae obumbrasti super caput meum in die belli</v>
      <v id="9">non tradas Domine desiderio meo peccatori cogitaverunt contra me ne derelinquas me ne forte exaltentur diapsalma</v>
      <v id="10">caput circuitus eorum labor labiorum ipsorum operiet eos</v>
      <v id="11">cadent super eos carbones in igne deicies eos in miseriis non subsistent</v>
      <v id="12">vir linguosus non dirigetur in terra virum iniustum mala capient in interitu</v>
      <v id="13">cognovi quia faciet Dominus iudicium inopis et vindictam pauperum</v>
      <v id="14">verumtamen iusti confitebuntur nomini tuo habitabunt recti cum vultu tuo</v>
    </c>
    <c id="140">
      <v id="1">psalmus David Domine clamavi ad te exaudi me intende voci meae cum clamavero ad te</v>
      <v id="2">dirigatur oratio mea sicut incensum in conspectu tuo elevatio manuum mearum sacrificium vespertinum</v>
      <v id="3">pone Domine custodiam ori meo et ostium circumstantiae labiis meis</v>
      <v id="4">non declines cor meum in verba malitiae ad excusandas excusationes in peccatis cum hominibus operantibus iniquitatem et non communicabo cum electis eorum</v>
      <v id="5">corripiet me iustus in misericordia et increpabit me oleum %autem; peccatoris non inpinguet caput meum quoniam adhuc et oratio mea in beneplacitis eorum</v>
      <v id="6">absorti sunt iuncti petrae iudices eorum audient verba mea quoniam potuerunt</v>
      <v id="7">sicut crassitudo terrae erupta est super terram dissipata sunt ossa nostra secus infernum</v>
      <v id="8">quia ad te Domine Domine oculi mei in te speravi non auferas animam meam</v>
      <v id="9">custodi me a laqueo quem statuerunt mihi et ab scandalis operantium iniquitatem</v>
      <v id="10">cadent in retiaculo eius peccatores singulariter sum ego donec transeam</v>
    </c>
    <c id="141">
      <v id="1">intellectus David cum esset in spelunca oratio</v>
      <v id="2">voce mea ad Dominum clamavi voce mea ad Dominum deprecatus sum</v>
      <v id="3">effundo in conspectu eius deprecationem meam tribulationem meam ante ipsum pronuntio</v>
      <v id="4">in deficiendo ex me spiritum meum et tu cognovisti semitas meas in via hac qua ambulabam absconderunt laqueum mihi</v>
      <v id="5">considerabam ad dexteram et videbam et non erat qui cognosceret me periit fuga a me et non est qui requirit animam meam</v>
      <v id="6">clamavi ad te Domine dixi tu es spes mea portio mea in terra viventium</v>
      <v id="7">intende ad deprecationem meam quia humiliatus sum nimis libera me a persequentibus me quia confortati sunt super me</v>
      <v id="8">educ de custodia animam meam ad confitendum nomini tuo me expectant iusti donec retribuas mihi</v>
    </c>
    <c id="142">
      <v id="1">psalmus David quando filius eum persequebatur Domine exaudi orationem meam auribus percipe obsecrationem meam in veritate tua exaudi me in tua iustitia</v>
      <v id="2">et non intres in iudicio cum servo tuo quia non iustificabitur in conspectu tuo omnis vivens</v>
      <v id="3">quia persecutus est inimicus animam meam humiliavit in terra vitam meam conlocavit me in obscuris sicut mortuos saeculi</v>
      <v id="4">et anxiatus est super me spiritus meus in me turbatum est cor meum</v>
      <v id="5">memor fui dierum antiquorum meditatus sum in omnibus operibus tuis in factis manuum tuarum meditabar</v>
      <v id="6">expandi manus meas ad te anima mea sicut terra sine aqua tibi diapsalma</v>
      <v id="7">velociter exaudi me Domine defecit spiritus meus non avertas faciem tuam a me et similis ero descendentibus in lacum</v>
      <v id="8">auditam mihi fac mane misericordiam tuam quia in te speravi notam fac mihi viam in qua ambulem quia ad te levavi animam meam</v>
      <v id="9">eripe me de inimicis meis Domine ad te confugi</v>
      <v id="10">doce me facere voluntatem tuam quia Deus meus es tu spiritus tuus bonus deducet me in terra recta</v>
      <v id="11">propter nomen tuum Domine vivificabis me in aequitate tua educes de tribulatione animam meam</v>
      <v id="12">et in misericordia tua disperdes inimicos meos et perdes omnes qui tribulant animam meam quoniam ego servus tuus sum</v>
    </c>
    <c id="143">
      <v id="1">David adversus Goliad benedictus Dominus Deus meus qui docet manus meas ad proelium digitos meos ad bellum</v>
      <v id="2">misericordia mea et refugium meum susceptor meus et liberator meus protector meus et in eo speravi qui subdis populum meum sub me</v>
      <v id="3">Domine quid est homo quia innotuisti ei aut filius hominis quia reputas eum</v>
      <v id="4">homo vanitati similis factus est dies eius sicut umbra praetereunt</v>
      <v id="5">Domine inclina caelos tuos et descende tange montes et fumigabunt</v>
      <v id="6">fulgora coruscationem et dissipabis eos emitte sagittas tuas et conturbabis eos</v>
      <v id="7">emitte manum tuam de alto eripe me et libera me de aquis multis de manu filiorum alienorum</v>
      <v id="8">quorum os locutum est vanitatem et dextera eorum dextera iniquitatis</v>
      <v id="9">Deus canticum novum cantabo tibi in psalterio decacordo psallam tibi</v>
      <v id="10">qui das salutem regibus qui redimit David servum suum de gladio maligno</v>
      <v id="11">eripe me et eripe me de manu filiorum alienigenarum quorum os locutum est vanitatem et dextera eorum dextera iniquitatis</v>
      <v id="12">quorum filii sicut novella plantationis in iuventute sua filiae eorum conpositae circumornatae ut similitudo templi</v>
      <v id="13">promptuaria eorum plena eructantia ex hoc in illud oves eorum fetosae abundantes in egressibus suis</v>
      <v id="14">boves eorum crassi non est ruina maceriae neque transitus neque clamor in plateis eorum</v>
      <v id="15">beatum dixerunt populum cui haec sunt beatus populus cuius Dominus Deus eius</v>
    </c>
    <c id="144">
      <v id="1">laudatio David exaltabo te Deus meus rex et benedicam nomini tuo in saeculum et in saeculum saeculi</v>
      <v id="2">per singulos dies benedicam tibi et laudabo nomen tuum in saeculum et in saeculum saeculi</v>
      <v id="3">magnus Dominus et laudabilis nimis et magnitudinis eius non est finis</v>
      <v id="4">generatio et generatio laudabit opera tua et potentiam tuam pronuntiabunt</v>
      <v id="5">magnificentiam gloriae sanctitatis tuae loquentur et mirabilia tua narrabunt</v>
      <v id="6">et virtutem terribilium tuorum dicent et magnitudinem tuam narrabunt</v>
      <v id="7">memoriam abundantiae suavitatis tuae eructabunt et iustitia tua exultabunt</v>
      <v id="8">miserator et misericors Dominus patiens et multum misericors</v>
      <v id="9">suavis Dominus universis et miserationes eius super omnia opera eius</v>
      <v id="10">confiteantur tibi Domine omnia opera tua et sancti tui confiteantur tibi</v>
      <v id="11">gloriam regni tui dicent et potentiam tuam loquentur</v>
      <v id="12">ut notam faciant filiis hominum potentiam tuam et gloriam magnificentiae regni tui</v>
      <v id="13">regnum tuum regnum omnium saeculorum et dominatio tua in omni generatione et progenie fidelis Dominus in omnibus verbis suis et sanctus in omnibus operibus suis</v>
      <v id="14">adlevat Dominus omnes qui corruunt et erigit omnes elisos</v>
      <v id="15">oculi omnium in te sperant et tu das escam illorum in tempore oportuno</v>
      <v id="16">aperis tu manum tuam et imples omne animal benedictione</v>
      <v id="17">iustus Dominus in omnibus viis suis et sanctus in omnibus operibus suis</v>
      <v id="18">prope est Dominus omnibus invocantibus eum omnibus invocantibus eum in veritate</v>
      <v id="19">voluntatem timentium se faciet et deprecationem eorum exaudiet et salvos faciet eos</v>
      <v id="20">custodit Dominus omnes diligentes se et omnes peccatores disperdet</v>
      <v id="21">laudationem Domini loquetur os meum et benedicat omnis caro nomini sancto eius in saeculum et in saeculum saeculi</v>
    </c>
    <c id="145">
      <v id="1">alleluia Aggei et Zacchariae</v>
      <v id="2">lauda anima mea Dominum laudabo Dominum in vita mea psallam Deo meo quamdiu fuero nolite confidere in principibus</v>
      <v id="3">in filiis hominum quibus non est salus</v>
      <v id="4">exibit spiritus eius et revertetur in terram suam in illa die peribunt omnes cogitationes eorum</v>
      <v id="5">beatus cuius Deus Iacob adiutor eius spes eius in Domino Deo ipsius</v>
      <v id="6">qui fecit caelum et terram mare et omnia quae in eis</v>
      <v id="7">qui custodit veritatem in saeculum facit iudicium iniuriam patientibus dat escam esurientibus Dominus solvit conpeditos</v>
      <v id="8">Dominus inluminat caecos Dominus erigit adlisos Dominus diligit iustos</v>
      <v id="9">Dominus custodit advenas pupillum et viduam suscipiet et viam peccatorum disperdet</v>
      <v id="10">regnabit Dominus in saecula Deus tuus Sion in generationem et generationem</v>
    </c>
    <c id="146">
      <v id="1">alleluia Aggei et Zacchariae laudate Dominum quoniam bonum psalmus Deo nostro sit iucunda decoraque; laudatio</v>
      <v id="2">aedificans Hierusalem Dominus dispersiones Israhel congregabit</v>
      <v id="3">qui sanat contritos corde et alligat contritiones illorum</v>
      <v id="4">qui numerat multitudinem stellarum et omnibus eis nomina vocans</v>
      <v id="5">magnus Dominus noster et magna virtus eius et sapientiae eius non est numerus</v>
      <v id="6">suscipiens mansuetos Dominus humilians autem peccatores usque ad terram</v>
      <v id="7">praecinite Domino in confessione psallite Deo nostro in cithara</v>
      <v id="8">qui operit caelum nubibus et parat terrae pluviam qui producit in montibus faenum et herbam servituti hominum</v>
      <v id="9">et dat iumentis escam ipsorum et pullis corvorum invocantibus eum</v>
      <v id="10">non in fortitudine equi voluntatem habebit nec in tibiis viri beneplacitum erit ei</v>
      <v id="11">beneplacitum est Domino super timentes eum et in eis qui sperant super misericordia eius</v>
    </c>
    <c id="147">
      <v id="1">alleluia lauda Hierusalem Dominum lauda Deum tuum Sion</v>
      <v id="2">quoniam confortavit seras portarum tuarum benedixit filiis tuis in te</v>
      <v id="3">qui posuit fines tuos pacem et adipe frumenti satiat te</v>
      <v id="4">qui emittit eloquium suum terrae velociter currit sermo eius</v>
      <v id="5">qui dat nivem sicut lanam nebulam sicut cinerem spargit</v>
      <v id="6">mittit cristallum suum sicut buccellas ante faciem frigoris eius quis sustinebit</v>
      <v id="7">emittet verbum suum et liquefaciet ea flabit spiritus eius et fluent aquae</v>
      <v id="8">qui adnuntiat verbum suum Iacob iustitias et iudicia sua Israhel</v>
      <v id="9">non fecit taliter omni nationi et iudicia sua non manifestavit eis</v>
    </c>
    <c id="148">
      <v id="1">alleluia laudate Dominum de caelis laudate eum in excelsis</v>
      <v id="2">laudate eum omnes angeli eius laudate eum omnes virtutes eius</v>
      <v id="3">laudate eum sol et luna laudate eum omnes stellae et lumen</v>
      <v id="4">laudate eum caeli caelorum et aqua quae super caelum est</v>
      <v id="5">laudent nomen Domini quia ipse dixit et facta sunt ipse mandavit et creata sunt</v>
      <v id="6">statuit ea in saeculum et in saeculum saeculi praeceptum posuit et non praeteribit</v>
      <v id="7">laudate Dominum de terra dracones et omnes abyssi</v>
      <v id="8">ignis grando nix glacies spiritus procellarum quae faciunt verbum eius</v>
      <v id="9">montes et omnes colles ligna fructifera et omnes cedri</v>
      <v id="10">bestiae et universa pecora serpentes et volucres pinnatae</v>
      <v id="11">reges terrae et omnes populi principes et omnes iudices terrae</v>
      <v id="12">iuvenes et virgines senes cum iunioribus laudent nomen Domini</v>
      <v id="13">quia exaltatum est nomen eius solius</v>
      <v id="14">confessio eius super caelum et terram et exaltabit cornu populi sui hymnus omnibus sanctis eius filiis Israhel populo adpropinquanti sibi</v>
    </c>
    <c id="149">
      <v id="1">alleluia cantate Domino canticum novum laus eius in ecclesia sanctorum</v>
      <v id="2">laetetur Israhel in eo qui fecit eum et filii Sion exultent in rege suo</v>
      <v id="3">laudent nomen eius in choro in tympano et psalterio psallant ei</v>
      <v id="4">quia beneplacitum est Domino in populo suo et exaltabit mansuetos in salute</v>
      <v id="5">exultabunt sancti in gloria laetabuntur in cubilibus suis</v>
      <v id="6">exaltationes Dei in gutture eorum et gladii ancipites in manibus eorum</v>
      <v id="7">ad faciendam vindictam in nationibus increpationes in populis</v>
      <v id="8">ad alligandos reges eorum in conpedibus et nobiles eorum in manicis ferreis</v>
      <v id="9">ut faciant in eis iudicium conscriptum gloria haec est omnibus sanctis eius</v>
    </c>
    <c id="150">
      <v id="1">alleluia laudate Dominum in sanctis eius laudate eum in firmamento virtutis eius</v>
      <v id="2">laudate eum in virtutibus eius laudate eum secundum multitudinem magnitudinis eius</v>
      <v id="3">laudate eum in sono tubae laudate eum in psalterio et cithara</v>
      <v id="4">laudate eum in tympano et choro laudate eum in cordis et organo</v>
      <v id="5">laudate eum in cymbalis bene sonantibus laudate eum in cymbalis iubilationis</v>
      <v id="6">omnis spiritus laudet Dominum</v>
    </c>
  </book>
</usfx>
