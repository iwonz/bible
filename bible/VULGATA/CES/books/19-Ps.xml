<?xml version="1.0" encoding="UTF-8"?>
<cesDoc>
  <cesHeader/>
  <text>
    <body>
      <div type="book" n="Ps">
        <div type="chapter" n="1">
          <seg type="verse" n="1">beatus vir qui non abiit in consilio impiorum et in via peccatorum non stetit et in cathedra pestilentiae non sedit</seg>
          <seg type="verse" n="2">sed in lege Domini voluntas eius et in lege eius meditabitur die ac nocte</seg>
          <seg type="verse" n="3">et erit tamquam lignum quod plantatum est secus decursus aquarum quod fructum suum dabit in tempore suo et folium eius non defluet et omnia quaecumque faciet prosperabuntur</seg>
          <seg type="verse" n="4">non sic impii non sic; sed tamquam pulvis quem proicit ventus a facie terrae;</seg>
          <seg type="verse" n="5">ideo non resurgent impii in iudicio neque peccatores in consilio iustorum</seg>
          <seg type="verse" n="6">quoniam novit Dominus viam iustorum et iter impiorum peribit</seg>
        </div>
        <div type="chapter" n="2">
          <seg type="verse" n="1">psalmus David quare fremuerunt gentes et populi meditati sunt inania</seg>
          <seg type="verse" n="2">adstiterunt reges terrae et principes convenerunt in unum adversus Dominum et adversus christum eius diapsalma</seg>
          <seg type="verse" n="3">disrumpamus vincula eorum et proiciamus a nobis iugum ipsorum</seg>
          <seg type="verse" n="4">qui habitat in caelis inridebit eos et Dominus subsannabit eos</seg>
          <seg type="verse" n="5">tunc loquetur ad eos in ira sua et in furore suo conturbabit eos</seg>
          <seg type="verse" n="6">ego autem constitutus sum rex ab eo super Sion montem sanctum eius praedicans praeceptum eius</seg>
          <seg type="verse" n="7">Dominus dixit ad me filius meus es tu ego hodie genui te</seg>
          <seg type="verse" n="8">postula a me et dabo tibi gentes hereditatem tuam et possessionem tuam terminos terrae</seg>
          <seg type="verse" n="9">reges eos in virga ferrea tamquam vas figuli confringes eos</seg>
          <seg type="verse" n="10">et nunc reges intellegite erudimini qui iudicatis terram</seg>
          <seg type="verse" n="11">servite Domino in timore et exultate ei in tremore</seg>
          <seg type="verse" n="12">adprehendite disciplinam nequando irascatur Dominus et pereatis de via iusta</seg>
          <seg type="verse" n="13">cum exarserit in brevi ira eius beati omnes qui confidunt in eo</seg>
        </div>
        <div type="chapter" n="3">
          <seg type="verse" n="1">psalmus David cum fugeret a facie Abessalon filii sui</seg>
          <seg type="verse" n="2">Domine quid multiplicati sunt qui tribulant me multi insurgunt adversum me</seg>
          <seg type="verse" n="3">multi dicunt animae meae non est salus ipsi in Deo eius; diapsalma</seg>
          <seg type="verse" n="4">tu autem Domine susceptor meus es gloria mea et exaltans caput meum</seg>
          <seg type="verse" n="5">voce mea ad Dominum clamavi et exaudivit me de monte sancto suo diapsalma</seg>
          <seg type="verse" n="6">ego dormivi et soporatus sum exsurrexi quia Dominus suscipiet me</seg>
          <seg type="verse" n="7">non timebo milia populi circumdantis me exsurge Domine salvum me fac Deus meus</seg>
          <seg type="verse" n="8">quoniam tu percussisti omnes adversantes mihi sine causa dentes peccatorum contrivisti</seg>
          <seg type="verse" n="9">Domini est salus et super populum tuum benedictio tua</seg>
        </div>
        <div type="chapter" n="4">
          <seg type="verse" n="1">in finem in carminibus psalmus David</seg>
          <seg type="verse" n="2">cum invocarem exaudivit me Deus iustitiae meae in tribulatione dilatasti mihi miserere mei et exaudi orationem meam</seg>
          <seg type="verse" n="3">filii hominum usquequo gravi corde ut quid diligitis vanitatem et quaeritis mendacium diapsalma</seg>
          <seg type="verse" n="4">et scitote quoniam mirificavit Dominus sanctum suum Dominus exaudiet me cum clamavero ad eum</seg>
          <seg type="verse" n="5">irascimini et nolite peccare quae dicitis in cordibus vestris in cubilibus vestris conpungimini diapsalma</seg>
          <seg type="verse" n="6">sacrificate sacrificium iustitiae et sperate in Domino multi dicunt quis ostendet nobis bona</seg>
          <seg type="verse" n="7">signatum est super nos lumen vultus tui Domine dedisti laetitiam in corde meo</seg>
          <seg type="verse" n="8">a fructu frumenti et vini et olei sui multiplicati sunt</seg>
          <seg type="verse" n="9">in pace in id ipsum dormiam et requiescam</seg>
          <seg type="verse" n="10">quoniam tu Domine singulariter in spe constituisti me</seg>
        </div>
        <div type="chapter" n="5">
          <seg type="verse" n="1">in finem pro ea quae hereditatem consequitur psalmus David</seg>
          <seg type="verse" n="2">verba mea auribus percipe Domine intellege clamorem meum</seg>
          <seg type="verse" n="3">intende voci orationis meae rex meus et Deus meus</seg>
          <seg type="verse" n="4">quoniam ad te orabo Domine mane exaudies vocem meam</seg>
          <seg type="verse" n="5">mane adstabo tibi et videbo quoniam non deus volens iniquitatem tu es</seg>
          <seg type="verse" n="6">neque habitabit iuxta te malignus neque permanebunt iniusti ante oculos tuos</seg>
          <seg type="verse" n="7">odisti omnes qui operantur iniquitatem perdes %omnes; qui loquuntur mendacium virum sanguinum et dolosum abominabitur Dominus</seg>
          <seg type="verse" n="8">ego autem in multitudine misericordiae tuae introibo in domum tuam adorabo ad templum sanctum tuum in timore tuo</seg>
          <seg type="verse" n="9">Domine deduc me in iustitia tua propter inimicos meos dirige in conspectu meo viam tuam</seg>
          <seg type="verse" n="10">quoniam non est in ore eorum veritas cor eorum vanum est</seg>
          <seg type="verse" n="11">sepulchrum patens est guttur eorum linguis suis dolose agebant iudica illos Deus decidant a cogitationibus suis secundum multitudinem impietatum eorum expelle eos quoniam inritaverunt te Domine</seg>
          <seg type="verse" n="12">et laetentur omnes qui sperant in te in aeternum exultabunt et habitabis in eis et gloriabuntur in te omnes qui diligunt nomen tuum</seg>
          <seg type="verse" n="13">quoniam tu benedices iusto Domine ut scuto bonae voluntatis coronasti nos</seg>
        </div>
        <div type="chapter" n="6">
          <seg type="verse" n="1">in finem in carminibus pro octava psalmus David</seg>
          <seg type="verse" n="2">Domine ne in furore tuo arguas me neque in ira tua corripias me</seg>
          <seg type="verse" n="3">miserere mei Domine quoniam infirmus sum sana me Domine quoniam conturbata sunt ossa mea</seg>
          <seg type="verse" n="4">et anima mea turbata est valde et tu Domine usquequo</seg>
          <seg type="verse" n="5">convertere Domine eripe animam meam salvum me fac propter misericordiam tuam</seg>
          <seg type="verse" n="6">quoniam non est in morte qui memor sit tui in inferno autem quis confitebitur tibi</seg>
          <seg type="verse" n="7">laboravi in gemitu meo lavabo per singulas noctes lectum meum in lacrimis meis stratum meum rigabo</seg>
          <seg type="verse" n="8">turbatus est a furore oculus meus inveteravi inter omnes inimicos meos</seg>
          <seg type="verse" n="9">discedite a me omnes qui operamini iniquitatem quoniam exaudivit Dominus vocem fletus mei</seg>
          <seg type="verse" n="10">exaudivit Dominus deprecationem meam Dominus orationem meam suscepit</seg>
          <seg type="verse" n="11">erubescant et conturbentur vehementer omnes inimici mei convertantur et erubescant valde velociter</seg>
        </div>
        <div type="chapter" n="7">
          <seg type="verse" n="1">psalmus David quem cantavit Domino pro verbis Chusi filii Iemini</seg>
          <seg type="verse" n="2">Domine Deus meus in te speravi salvum me fac ex omnibus persequentibus me et libera me</seg>
          <seg type="verse" n="3">nequando rapiat ut leo animam meam dum non est qui redimat neque qui salvum faciat</seg>
          <seg type="verse" n="4">Domine Deus meus si feci istud si est iniquitas in manibus meis</seg>
          <seg type="verse" n="5">si reddidi retribuentibus mihi mala decidam merito ab inimicis meis inanis</seg>
          <seg type="verse" n="6">persequatur inimicus animam meam et conprehendat et conculcet in terra vitam meam et gloriam meam in pulverem deducat diapsalma</seg>
          <seg type="verse" n="7">exsurge Domine in ira tua exaltare in finibus inimicorum meorum et exsurge Domine Deus meus in praecepto quod mandasti</seg>
          <seg type="verse" n="8">et synagoga populorum circumdabit te et propter hanc in altum regredere</seg>
          <seg type="verse" n="9">Dominus iudicat populos iudica me Domine secundum iustitiam meam et secundum innocentiam meam super me</seg>
          <seg type="verse" n="10">consummetur nequitia peccatorum et diriges iustum et scrutans corda et renes Deus</seg>
          <seg type="verse" n="11">iustum adiutorium meum a Deo qui salvos facit rectos corde</seg>
          <seg type="verse" n="12">Deus iudex iustus et fortis et patiens numquid irascitur per singulos dies</seg>
          <seg type="verse" n="13">nisi conversi fueritis gladium suum vibrabit arcum suum tetendit et paravit illum</seg>
          <seg type="verse" n="14">et in eo paravit vasa mortis sagittas suas ardentibus effecit</seg>
          <seg type="verse" n="15">ecce parturiit iniustitiam et; concepit dolorem et peperit iniquitatem</seg>
          <seg type="verse" n="16">lacum aperuit et effodit eum et incidet in foveam quam fecit</seg>
          <seg type="verse" n="17">convertetur dolor eius in caput eius et in verticem ipsius iniquitas eius descendet</seg>
          <seg type="verse" n="18">confitebor Domino secundum iustitiam eius et psallam nomini Domini altissimi</seg>
        </div>
        <div type="chapter" n="8">
          <seg type="verse" n="1">in finem pro torcularibus psalmus David</seg>
          <seg type="verse" n="2">Domine Dominus noster quam admirabile est nomen tuum in universa terra quoniam elevata est magnificentia tua super caelos</seg>
          <seg type="verse" n="3">ex ore infantium et lactantium perfecisti laudem propter inimicos tuos ut destruas inimicum et ultorem</seg>
          <seg type="verse" n="4">quoniam videbo caelos tuos; opera digitorum tuorum lunam et stellas quae tu fundasti</seg>
          <seg type="verse" n="5">quid est homo quod memor es eius aut filius hominis quoniam visitas eum</seg>
          <seg type="verse" n="6">minuisti eum paulo minus ab angelis gloria et honore coronasti eum</seg>
          <seg type="verse" n="7">et constituisti eum super opera manuum tuarum</seg>
          <seg type="verse" n="8">omnia subiecisti sub pedibus eius oves et boves universas insuper et pecora campi</seg>
          <seg type="verse" n="9">volucres caeli et pisces maris qui perambulant semitas maris</seg>
          <seg type="verse" n="10">Domine Dominus noster quam admirabile est nomen tuum in universa terra</seg>
        </div>
        <div type="chapter" n="9">
          <seg type="verse" n="1">in finem pro occultis filii psalmus David</seg>
          <seg type="verse" n="2">confitebor tibi Domine in toto corde meo narrabo omnia mirabilia tua</seg>
          <seg type="verse" n="3">laetabor et exultabo in te psallam nomini tuo Altissime</seg>
          <seg type="verse" n="4">in convertendo inimicum meum retrorsum infirmabuntur et peribunt a facie tua</seg>
          <seg type="verse" n="5">quoniam fecisti iudicium meum et causam meam sedisti super thronum qui iudicas iustitiam</seg>
          <seg type="verse" n="6">increpasti gentes %et; periit impius nomen eorum delisti in aeternum et in saeculum %saeculi;</seg>
          <seg type="verse" n="7">inimici defecerunt frameae in finem et civitates destruxisti periit memoria eorum cum sonitu</seg>
          <seg type="verse" n="8">et Dominus in aeternum permanet paravit in iudicio thronum suum</seg>
          <seg type="verse" n="9">et ipse iudicabit orbem terrae in aequitate iudicabit populos in iustitia</seg>
          <seg type="verse" n="10">et factus est Dominus refugium pauperi adiutor in oportunitatibus in tribulatione</seg>
          <seg type="verse" n="11">et sperent in te qui noverunt nomen tuum quoniam non dereliquisti quaerentes te Domine</seg>
          <seg type="verse" n="12">psallite Domino qui habitat in Sion adnuntiate inter gentes studia eius</seg>
          <seg type="verse" n="13">quoniam requirens sanguinem eorum recordatus est non est oblitus clamorem pauperum</seg>
          <seg type="verse" n="14">miserere mei Domine vide humilitatem meam de inimicis meis</seg>
          <seg type="verse" n="15">qui exaltas me de portis mortis ut adnuntiem omnes laudationes tuas in portis filiae Sion</seg>
          <seg type="verse" n="16">exultabo in salutari tuo infixae sunt gentes in interitu quem fecerunt in laqueo isto quem absconderunt conprehensus est pes eorum</seg>
          <seg type="verse" n="17">cognoscitur Dominus iudicia faciens in operibus manuum suarum conprehensus est peccator canticum diapsalmatis</seg>
          <seg type="verse" n="18">convertantur peccatores in infernum omnes gentes quae obliviscuntur Deum</seg>
          <seg type="verse" n="19">quoniam non in finem oblivio erit pauperis patientia pauperum non peribit in finem</seg>
          <seg type="verse" n="20">exsurge Domine non confortetur homo iudicentur gentes in conspectu tuo</seg>
          <seg type="verse" n="21">constitue Domine legislatorem super eos sciant gentes quoniam homines sunt diapsalma</seg>
          <seg type="verse" n="22">ut quid Domine recessisti longe dispicis in oportunitatibus in tribulatione</seg>
          <seg type="verse" n="23">dum superbit impius incenditur pauper conprehenduntur in consiliis quibus cogitant</seg>
          <seg type="verse" n="24">quoniam laudatur peccator in desideriis animae suae et iniquus benedicitur</seg>
          <seg type="verse" n="25">exacerbavit Dominum peccator secundum multitudinem irae suae non quaeret</seg>
          <seg type="verse" n="26">non est Deus in conspectu eius inquinatae sunt viae illius in omni tempore auferuntur iudicia tua a facie eius omnium inimicorum suorum dominabitur</seg>
          <seg type="verse" n="27">dixit enim in corde suo non movebor a generatione in generationem sine malo</seg>
          <seg type="verse" n="28">cuius maledictione os plenum est et amaritudine et dolo sub lingua eius labor et dolor</seg>
          <seg type="verse" n="29">sedet in insidiis cum divitibus in occultis ut interficiat innocentem</seg>
          <seg type="verse" n="30">oculi eius in pauperem respiciunt insidiatur in abscondito quasi leo in spelunca sua insidiatur ut rapiat pauperem rapere pauperem dum adtrahit eum</seg>
          <seg type="verse" n="31">in laqueo suo humiliabit eum inclinabit se et cadet cum dominatus fuerit pauperum</seg>
          <seg type="verse" n="32">dixit enim in corde suo oblitus est Deus avertit faciem suam ne videat in finem</seg>
          <seg type="verse" n="33">exsurge Domine Deus exaltetur manus tua ne obliviscaris pauperum</seg>
          <seg type="verse" n="34">propter quid inritavit impius Deum dixit enim in corde suo non requiret</seg>
          <seg type="verse" n="35">vides quoniam tu laborem et dolorem consideras ut tradas eos in manus tuas tibi derelictus est pauper orfano tu eras adiutor</seg>
          <seg type="verse" n="36">contere brachium peccatoris et maligni quaeretur peccatum illius et non invenietur</seg>
          <seg type="verse" n="37">Dominus regnabit in aeternum et in saeculum %saeculi; peribitis gentes de terra illius</seg>
          <seg type="verse" n="38">desiderium pauperum exaudivit Dominus praeparationem cordis eorum audivit auris tua</seg>
          <seg type="verse" n="39">iudicare pupillo et humili ut non adponat ultra magnificare se homo super terram</seg>
        </div>
        <div type="chapter" n="10">
          <seg type="verse" n="1">in finem psalmus David</seg>
          <seg type="verse" n="2">in Domino confido quomodo dicitis animae meae transmigra in montes sicut passer</seg>
          <seg type="verse" n="3">quoniam ecce peccatores intenderunt arcum paraverunt sagittas suas in faretra ut sagittent in obscuro rectos corde</seg>
          <seg type="verse" n="4">quoniam quae perfecisti destruxerunt iustus %autem; quid fecit</seg>
          <seg type="verse" n="5">Dominus in templo sancto suo Dominus in caelo sedis eius oculi eius %in pauperem; respiciunt palpebrae eius interrogant filios hominum</seg>
          <seg type="verse" n="6">Dominus interrogat iustum et impium qui autem diligit iniquitatem odit animam suam</seg>
          <seg type="verse" n="7">pluet super peccatores laqueos ignis et sulphur et spiritus procellarum pars calicis eorum</seg>
          <seg type="verse" n="8">quoniam iustus Dominus %et; iustitias dilexit aequitatem vidit vultus eius</seg>
        </div>
        <div type="chapter" n="11">
          <seg type="verse" n="1">in finem pro octava psalmus David</seg>
          <seg type="verse" n="2">salvum me fac Domine quoniam defecit sanctus quoniam deminutae sunt veritates a filiis hominum</seg>
          <seg type="verse" n="3">vana locuti sunt unusquisque ad proximum suum labia dolosa in corde et corde locuti sunt</seg>
          <seg type="verse" n="4">disperdat Dominus universa labia dolosa linguam magniloquam</seg>
          <seg type="verse" n="5">qui dixerunt linguam nostram magnificabimus labia nostra a nobis sunt quis noster dominus est</seg>
          <seg type="verse" n="6">propter miseriam inopum et gemitum pauperum nunc exsurgam dicit Dominus ponam in salutari fiducialiter agam in eo</seg>
          <seg type="verse" n="7">eloquia Domini eloquia casta argentum igne examinatum probatum terrae purgatum septuplum</seg>
          <seg type="verse" n="8">tu Domine servabis nos et custodies nos a generatione hac et in aeternum</seg>
          <seg type="verse" n="9">in circuitu impii ambulant secundum altitudinem tuam multiplicasti filios hominum</seg>
        </div>
        <div type="chapter" n="12">
          <seg type="verse" n="1">in finem psalmus David usquequo Domine oblivisceris me in finem usquequo avertis faciem tuam a me</seg>
          <seg type="verse" n="2">quamdiu ponam consilia in anima mea dolorem in corde meo per diem</seg>
          <seg type="verse" n="3">usquequo exaltabitur inimicus meus super me</seg>
          <seg type="verse" n="4">respice exaudi me Domine Deus meus inlumina oculos meos ne umquam obdormiam in mortem</seg>
          <seg type="verse" n="5">nequando dicat inimicus meus praevalui adversus eum qui tribulant me exultabunt si motus fuero</seg>
          <seg type="verse" n="6">ego autem in misericordia tua speravi exultabit cor meum in salutari tuo cantabo Domino qui bona tribuit mihi et psallam nomini Domini altissimi</seg>
        </div>
        <div type="chapter" n="13">
          <seg type="verse" n="1">in finem psalmus David dixit insipiens in corde suo non est Deus corrupti sunt et abominabiles facti sunt in studiis %suis; non est qui faciat bonum %non est usque ad unum;</seg>
          <seg type="verse" n="2">Dominus de caelo prospexit super filios hominum ut videat si est intellegens %aut; requirens Deum</seg>
          <seg type="verse" n="3">omnes declinaverunt simul inutiles facti sunt non est qui faciat bonum non est usque ad unum = sepulchrum patens est guttur eorum = linguis suis dolose agebant = venenum aspidum sub labiis eorum = quorum os maledictione et amaritudine plenum est = veloces pedes eorum ad effundendum sanguinem = contritio et infelicitas in viis eorum = et viam pacis non cognoverunt % non est timor Dei ante oculos eorum;</seg>
          <seg type="verse" n="4">nonne cognoscent omnes qui operantur iniquitatem qui devorant plebem meam sicut escam panis</seg>
          <seg type="verse" n="5">Dominum non invocaverunt illic trepidaverunt timore %ubi non erat timor;</seg>
          <seg type="verse" n="6">quoniam Deus in generatione iusta consilium inopis confudistis quoniam Dominus spes eius est</seg>
          <seg type="verse" n="7">quis dabit ex Sion salutare Israhel cum averterit Dominus captivitatem plebis suae exultabit Iacob et laetabitur Israhel</seg>
        </div>
        <div type="chapter" n="14">
          <seg type="verse" n="1">psalmus David Domine quis habitabit in tabernaculo tuo aut quis requiescet in monte sancto tuo</seg>
          <seg type="verse" n="2">qui ingreditur sine macula et operatur iustitiam</seg>
          <seg type="verse" n="3">qui loquitur veritatem in corde suo qui non egit dolum in lingua sua nec fecit proximo suo malum et obprobrium non accepit adversus proximos suos</seg>
          <seg type="verse" n="4">ad nihilum deductus est in conspectu eius malignus timentes autem Dominum glorificat qui iurat proximo suo et non decipit</seg>
          <seg type="verse" n="5">qui pecuniam suam non dedit ad usuram et munera super innocentes non accepit qui facit haec non movebitur in aeternum</seg>
        </div>
        <div type="chapter" n="15">
          <seg type="verse" n="1">tituli inscriptio ipsi David conserva me Domine quoniam in te speravi</seg>
          <seg type="verse" n="2">dixi Domino Dominus meus es tu quoniam bonorum meorum non eges</seg>
          <seg type="verse" n="3">sanctis qui sunt in terra eius mirificavit mihi; omnes voluntates meas in eis</seg>
          <seg type="verse" n="4">multiplicatae sunt infirmitates eorum postea adceleraverunt non congregabo conventicula eorum de sanguinibus nec memor ero nominum eorum per labia mea</seg>
          <seg type="verse" n="5">Dominus pars hereditatis meae et calicis mei tu es qui restitues hereditatem meam mihi</seg>
          <seg type="verse" n="6">funes ceciderunt mihi in praeclaris etenim hereditas mea praeclara est mihi</seg>
          <seg type="verse" n="7">benedicam Domino qui tribuit mihi intellectum insuper et usque ad noctem increpaverunt me renes mei</seg>
          <seg type="verse" n="8">providebam Dominum in conspectu meo semper quoniam a dextris est mihi ne commovear</seg>
          <seg type="verse" n="9">propter hoc laetatum est cor meum et exultavit lingua mea insuper et caro mea requiescet in spe</seg>
          <seg type="verse" n="10">quoniam non derelinques animam meam in inferno non dabis sanctum tuum videre corruptionem notas mihi fecisti vias vitae adimplebis me laetitia cum vultu tuo delectatio in dextera tua usque in finem</seg>
        </div>
        <div type="chapter" n="16">
          <seg type="verse" n="1">oratio David exaudi Domine iustitiam meam intende deprecationem meam auribus percipe orationem meam non in labiis dolosis</seg>
          <seg type="verse" n="2">de vultu tuo iudicium meum prodeat oculi tui videant aequitates</seg>
          <seg type="verse" n="3">probasti cor meum visitasti nocte igne me examinasti et non est inventa in me iniquitas</seg>
          <seg type="verse" n="4">ut non loquatur os meum opera hominum propter verba labiorum tuorum ego custodivi vias duras</seg>
          <seg type="verse" n="5">perfice gressus meos in semitis tuis ut non moveantur vestigia mea</seg>
          <seg type="verse" n="6">ego clamavi quoniam exaudisti me Deus inclina aurem tuam mihi et exaudi verba mea</seg>
          <seg type="verse" n="7">mirifica misericordias tuas qui salvos facis sperantes in te</seg>
          <seg type="verse" n="8">a resistentibus dexterae tuae custodi me ut pupillam oculi sub umbra alarum tuarum proteges me</seg>
          <seg type="verse" n="9">a facie impiorum qui me adflixerunt inimici mei animam meam circumdederunt super me;</seg>
          <seg type="verse" n="10">adipem suum concluserunt os eorum locutum est superbia</seg>
          <seg type="verse" n="11">proicientes me nunc circumdederunt me oculos suos statuerunt declinare in terram</seg>
          <seg type="verse" n="12">susceperunt me sicut leo paratus ad praedam et sicut catulus leonis habitans in abditis</seg>
          <seg type="verse" n="13">exsurge Domine praeveni eum et subplanta eum eripe animam meam ab impio frameam tuam</seg>
          <seg type="verse" n="14">ab inimicis manus tuae Domine a paucis de terra divide eos in vita eorum de absconditis tuis adimpletus est venter eorum saturati sunt filiis et dimiserunt reliquias suas parvulis suis</seg>
          <seg type="verse" n="15">ego autem in iustitia apparebo conspectui tuo satiabor cum apparuerit gloria tua</seg>
        </div>
        <div type="chapter" n="17">
          <seg type="verse" n="1">in finem puero Domini David quae locutus est Domino verba cantici huius in die qua eripuit eum Dominus de manu omnium inimicorum eius et de manu Saul et dixit</seg>
          <seg type="verse" n="2">diligam te Domine fortitudo mea</seg>
          <seg type="verse" n="3">Dominus firmamentum meum et refugium meum et liberator meus Deus meus adiutor meus et sperabo in eum protector meus et cornu salutis meae et susceptor meus</seg>
          <seg type="verse" n="4">laudans invocabo Dominum et ab inimicis meis salvus ero</seg>
          <seg type="verse" n="5">circumdederunt me dolores mortis et torrentes iniquitatis conturbaverunt me</seg>
          <seg type="verse" n="6">dolores inferni circumdederunt me praeoccupaverunt me laquei mortis</seg>
          <seg type="verse" n="7">cum tribularer invocavi Dominum et ad Deum meum clamavi exaudivit de templo %sancto; suo vocem meam et clamor meus in conspectu eius introibit in aures eius</seg>
          <seg type="verse" n="8">et commota est et contremuit terra et fundamenta montium conturbata sunt et commota sunt quoniam iratus est eis</seg>
          <seg type="verse" n="9">ascendit fumus in ira eius et ignis a facie eius exarsit carbones succensi sunt ab eo</seg>
          <seg type="verse" n="10">inclinavit caelos et descendit et caligo sub pedibus eius</seg>
          <seg type="verse" n="11">et ascendit super cherubin et volavit volavit super pinnas ventorum</seg>
          <seg type="verse" n="12">et posuit tenebras latibulum suum in circuitu eius tabernaculum eius tenebrosa aqua in nubibus aeris</seg>
          <seg type="verse" n="13">prae fulgore in conspectu eius nubes eius; transierunt grando et carbones ignis</seg>
          <seg type="verse" n="14">et intonuit de caelo Dominus et Altissimus dedit vocem suam grando et carbones ignis;</seg>
          <seg type="verse" n="15">et misit sagittas et dissipavit eos et fulgora multiplicavit et conturbavit eos</seg>
          <seg type="verse" n="16">et apparuerunt fontes aquarum et revelata sunt fundamenta orbis terrarum ab increpatione tua Domine ab inspiratione spiritus irae tuae</seg>
          <seg type="verse" n="17">misit de summo et accepit me adsumpsit me de aquis multis</seg>
          <seg type="verse" n="18">eripiet me de inimicis meis fortissimis et ab his qui oderunt me quoniam confirmati sunt super me</seg>
          <seg type="verse" n="19">praevenerunt me in die adflictionis meae et factus est Dominus protector meus</seg>
          <seg type="verse" n="20">et eduxit me in latitudinem salvum me faciet quoniam voluit me</seg>
          <seg type="verse" n="21">%et; retribuet mihi Dominus secundum iustitiam meam %et; secundum puritatem manuum mearum retribuet mihi</seg>
          <seg type="verse" n="22">quia custodivi vias Domini nec impie gessi a Deo meo</seg>
          <seg type="verse" n="23">quoniam omnia iudicia eius in conspectu meo sunt et iustitias eius non reppuli a me</seg>
          <seg type="verse" n="24">et ero inmaculatus cum eo et observabo ab iniquitate mea</seg>
          <seg type="verse" n="25">et retribuet mihi Dominus secundum iustitiam meam et secundum puritatem manuum mearum in conspectu oculorum eius</seg>
          <seg type="verse" n="26">cum sancto sanctus eris et cum viro innocente innocens eris</seg>
          <seg type="verse" n="27">et cum electo electus eris et cum perverso perverteris</seg>
          <seg type="verse" n="28">quoniam tu populum humilem salvum facies et oculos superborum humiliabis</seg>
          <seg type="verse" n="29">quoniam tu inluminas lucernam meam Domine Deus meus inluminas tenebras meas</seg>
          <seg type="verse" n="30">quoniam in te eripiar a temptatione et in Deo meo transgrediar murum</seg>
          <seg type="verse" n="31">Deus meus inpolluta via eius eloquia Domini igne examinata protector est omnium sperantium in eum</seg>
          <seg type="verse" n="32">quoniam quis deus praeter Dominum et quis deus praeter Deum nostrum</seg>
          <seg type="verse" n="33">Deus qui praecingit me virtute et posuit inmaculatam viam meam</seg>
          <seg type="verse" n="34">qui perfecit pedes meos tamquam cervorum et super excelsa statuens me</seg>
          <seg type="verse" n="35">qui doces manus meas in proelium et posuisti arcum aereum brachia mea</seg>
          <seg type="verse" n="36">et dedisti mihi protectionem salutis tuae et dextera tua suscepit me et disciplina tua correxit me in finem et disciplina tua ipsa me docebit</seg>
          <seg type="verse" n="37">dilatasti gressus meos subtus me et non sunt infirmata vestigia mea</seg>
          <seg type="verse" n="38">persequar inimicos meos et conprehendam illos et non convertar donec deficiant</seg>
          <seg type="verse" n="39">confringam illos nec poterunt stare cadent subtus pedes meos</seg>
          <seg type="verse" n="40">et praecinxisti me virtute ad bellum subplantasti insurgentes in me subtus me</seg>
          <seg type="verse" n="41">et inimicos meos dedisti mihi dorsum et odientes me disperdisti</seg>
          <seg type="verse" n="42">clamaverunt nec erat qui salvos faceret ad Dominum nec exaudivit eos</seg>
          <seg type="verse" n="43">et comminuam illos ut pulverem ante faciem venti ut lutum platearum delebo eos</seg>
          <seg type="verse" n="44">eripe me de contradictionibus populi constitues me in caput gentium</seg>
          <seg type="verse" n="45">populus quem non cognovi servivit mihi in auditu auris oboedivit mihi</seg>
          <seg type="verse" n="46">filii alieni mentiti sunt mihi filii alieni inveterati sunt et claudicaverunt a semitis suis</seg>
          <seg type="verse" n="47">vivit Dominus et benedictus Deus meus et exaltetur Deus salutis meae</seg>
          <seg type="verse" n="48">Deus qui dat vindictas mihi et subdidit populos sub me liberator meus de gentibus iracundis</seg>
          <seg type="verse" n="49">et ab insurgentibus in me exaltabis me a viro iniquo eripies me</seg>
          <seg type="verse" n="50">propterea confitebor tibi in nationibus Domine et psalmum dicam nomini tuo</seg>
          <seg type="verse" n="51">magnificans salutes regis eius et faciens misericordiam christo suo David et semini eius usque in saeculum</seg>
        </div>
        <div type="chapter" n="18">
          <seg type="verse" n="1">in finem psalmus David</seg>
          <seg type="verse" n="2">caeli enarrant gloriam Dei et opera manuum eius adnuntiat firmamentum</seg>
          <seg type="verse" n="3">dies diei eructat verbum et nox nocti indicat scientiam</seg>
          <seg type="verse" n="4">non sunt loquellae neque sermones quorum non audiantur voces eorum</seg>
          <seg type="verse" n="5">in omnem terram exivit sonus eorum et in fines orbis terrae verba eorum</seg>
          <seg type="verse" n="6">in sole posuit tabernaculum suum et ipse tamquam sponsus procedens de thalamo suo exultavit ut gigans ad currendam viam %suam;</seg>
          <seg type="verse" n="7">a summo caeli egressio eius et occursus eius usque ad summum eius nec est qui se abscondat a calore eius</seg>
          <seg type="verse" n="8">lex Domini inmaculata convertens animas testimonium Domini fidele sapientiam praestans parvulis</seg>
          <seg type="verse" n="9">iustitiae Domini rectae laetificantes corda praeceptum Domini lucidum inluminans oculos</seg>
          <seg type="verse" n="10">timor Domini sanctus permanens in saeculum saeculi iudicia Domini vera iustificata in semet ipsa</seg>
          <seg type="verse" n="11">desiderabilia super aurum et lapidem pretiosum multum et dulciora super mel et favum</seg>
          <seg type="verse" n="12">etenim servus tuus custodit ea in custodiendis illis retributio multa</seg>
          <seg type="verse" n="13">delicta quis intellegit ab occultis meis munda me</seg>
          <seg type="verse" n="14">et ab alienis parce servo tuo si mei non fuerint dominati tunc inmaculatus ero et emundabor a delicto maximo</seg>
          <seg type="verse" n="15">et erunt ut conplaceant eloquia oris mei et meditatio cordis mei in conspectu tuo semper Domine adiutor meus et redemptor meus</seg>
        </div>
        <div type="chapter" n="19">
          <seg type="verse" n="1">in finem psalmus David</seg>
          <seg type="verse" n="2">exaudiat te Dominus in die tribulationis protegat te nomen Dei Iacob</seg>
          <seg type="verse" n="3">mittat tibi auxilium de sancto et de Sion tueatur te</seg>
          <seg type="verse" n="4">memor sit omnis sacrificii tui et holocaustum tuum pingue fiat diapsalma</seg>
          <seg type="verse" n="5">tribuat tibi secundum cor tuum et omne consilium tuum confirmet</seg>
          <seg type="verse" n="6">laetabimur in salutari tuo et in nomine Dei nostri magnificabimur</seg>
          <seg type="verse" n="7">impleat Dominus omnes petitiones tuas nunc cognovi quoniam salvum fecit Dominus christum suum exaudiet illum de caelo sancto suo in potentatibus salus dexterae eius</seg>
          <seg type="verse" n="8">hii in curribus et hii in equis nos autem in nomine Domini Dei nostri invocabimus</seg>
          <seg type="verse" n="9">ipsi obligati sunt et ceciderunt nos vero surreximus et erecti sumus</seg>
          <seg type="verse" n="10">Domine salvum fac regem et exaudi nos in die qua invocaverimus te</seg>
        </div>
        <div type="chapter" n="20">
          <seg type="verse" n="1">in finem psalmus David</seg>
          <seg type="verse" n="2">Domine in virtute tua laetabitur rex et super salutare tuum exultabit vehementer</seg>
          <seg type="verse" n="3">desiderium animae eius tribuisti ei et voluntate labiorum eius non fraudasti eum diapsalma</seg>
          <seg type="verse" n="4">quoniam praevenisti eum in benedictionibus dulcedinis posuisti in capite eius coronam de lapide pretioso</seg>
          <seg type="verse" n="5">vitam petiit a te et tribuisti ei longitudinem dierum in saeculum et in saeculum saeculi</seg>
          <seg type="verse" n="6">magna gloria eius in salutari tuo gloriam et magnum decorem inpones super eum</seg>
          <seg type="verse" n="7">quoniam dabis eum benedictionem in saeculum saeculi laetificabis eum in gaudio cum vultu tuo</seg>
          <seg type="verse" n="8">quoniam rex sperat in Domino et in misericordia Altissimi non commovebitur</seg>
          <seg type="verse" n="9">inveniatur manus tua omnibus inimicis tuis dextera tua inveniat %omnes; qui te oderunt</seg>
          <seg type="verse" n="10">pones eos ut clibanum ignis in tempore vultus tui Dominus in ira sua conturbabit eos et devorabit eos ignis</seg>
          <seg type="verse" n="11">fructum eorum de terra perdes et semen eorum a filiis hominum</seg>
          <seg type="verse" n="12">quoniam declinaverunt in te mala cogitaverunt consilia quae non potuerunt %stabilire;</seg>
          <seg type="verse" n="13">quoniam pones eos dorsum in reliquis tuis praeparabis vultum eorum</seg>
          <seg type="verse" n="14">exaltare Domine in virtute tua cantabimus et psallemus virtutes tuas</seg>
        </div>
        <div type="chapter" n="21">
          <seg type="verse" n="1">in finem pro adsumptione matutina psalmus David</seg>
          <seg type="verse" n="2">Deus Deus meus respice me; quare me dereliquisti longe a salute mea verba delictorum meorum</seg>
          <seg type="verse" n="3">Deus meus clamabo per diem et non exaudies et nocte et non ad insipientiam mihi</seg>
          <seg type="verse" n="4">tu autem in sancto habitas Laus Israhel</seg>
          <seg type="verse" n="5">in te speraverunt patres nostri speraverunt et liberasti eos</seg>
          <seg type="verse" n="6">ad te clamaverunt et salvi facti sunt in te speraverunt et non sunt confusi</seg>
          <seg type="verse" n="7">ego autem sum vermis et non homo obprobrium hominum et abiectio plebis</seg>
          <seg type="verse" n="8">omnes videntes me deriserunt me locuti sunt labiis moverunt caput</seg>
          <seg type="verse" n="9">speravit in Domino eripiat eum salvum faciat eum quoniam vult eum</seg>
          <seg type="verse" n="10">quoniam tu es qui extraxisti me de ventre spes mea ab uberibus matris meae</seg>
          <seg type="verse" n="11">in te proiectus sum ex utero de ventre matris meae Deus meus es tu</seg>
          <seg type="verse" n="12">ne discesseris a me quoniam tribulatio proxima est quoniam non est qui adiuvet</seg>
          <seg type="verse" n="13">circumdederunt me vituli multi tauri pingues obsederunt me</seg>
          <seg type="verse" n="14">aperuerunt super me os suum sicut leo rapiens et rugiens</seg>
          <seg type="verse" n="15">sicut aqua effusus sum et dispersa sunt universa ossa mea factum est cor meum tamquam cera liquescens in medio ventris mei</seg>
          <seg type="verse" n="16">aruit tamquam testa virtus mea et lingua mea adhesit faucibus meis et in limum mortis deduxisti me</seg>
          <seg type="verse" n="17">quoniam circumdederunt me canes multi concilium malignantium obsedit me foderunt manus meas et pedes meos</seg>
          <seg type="verse" n="18">dinumeraverunt omnia ossa mea ipsi vero consideraverunt et inspexerunt me</seg>
          <seg type="verse" n="19">diviserunt sibi vestimenta mea et super vestem meam miserunt sortem</seg>
          <seg type="verse" n="20">tu autem Domine ne elongaveris auxilium tuum ad defensionem meam conspice</seg>
          <seg type="verse" n="21">erue a framea animam meam et de manu canis unicam meam</seg>
          <seg type="verse" n="22">salva me ex ore leonis et a cornibus unicornium humilitatem meam</seg>
          <seg type="verse" n="23">narrabo nomen tuum fratribus meis in media ecclesia laudabo te</seg>
          <seg type="verse" n="24">qui timetis Dominum laudate eum universum semen Iacob magnificate eum</seg>
          <seg type="verse" n="25">timeat eum omne semen Israhel quoniam non sprevit neque dispexit deprecationem pauperis nec avertit faciem suam a me et cum clamarem ad eum exaudivit %me;</seg>
          <seg type="verse" n="26">apud te laus mea in ecclesia magna vota mea reddam in conspectu timentium eum</seg>
          <seg type="verse" n="27">edent pauperes et saturabuntur et laudabunt Dominum qui requirunt eum vivent corda eorum in saeculum saeculi</seg>
          <seg type="verse" n="28">reminiscentur et convertentur ad Dominum universi fines terrae et adorabunt in conspectu eius universae familiae gentium</seg>
          <seg type="verse" n="29">quoniam Dei est regnum et %ipse; dominabitur gentium</seg>
          <seg type="verse" n="30">manducaverunt et adoraverunt omnes pingues terrae in conspectu eius cadent omnes qui descendunt in terram</seg>
          <seg type="verse" n="31">et anima mea illi vivet et semen meum serviet ipsi</seg>
          <seg type="verse" n="32">adnuntiabitur Domino generatio ventura et adnuntiabunt iustitiam eius populo qui nascetur quem fecit %Dominus;</seg>
        </div>
        <div type="chapter" n="22">
          <seg type="verse" n="1">psalmus David Dominus reget me et nihil mihi deerit</seg>
          <seg type="verse" n="2">in loco pascuae %ibi; me conlocavit super aquam refectionis educavit me</seg>
          <seg type="verse" n="3">animam meam convertit deduxit me super semitas iustitiae propter nomen suum</seg>
          <seg type="verse" n="4">nam et si ambulavero in medio umbrae mortis non timebo mala quoniam tu mecum es virga tua et baculus tuus ipsa me consolata sunt</seg>
          <seg type="verse" n="5">parasti in conspectu meo mensam adversus eos qui tribulant me inpinguasti in oleo caput meum et calix meus inebrians quam praeclarus est</seg>
          <seg type="verse" n="6">et misericordia tua subsequitur me omnibus diebus vitae meae et ut inhabitem in domo Domini in longitudinem dierum</seg>
        </div>
        <div type="chapter" n="23">
          <seg type="verse" n="1">psalmus David prima sabbati Domini est terra et plenitudo eius orbis terrarum et %universi; qui habitant in eo</seg>
          <seg type="verse" n="2">quia; ipse super maria fundavit eum et super flumina praeparavit eum</seg>
          <seg type="verse" n="3">quis ascendit in montem Domini aut quis stabit in loco sancto eius</seg>
          <seg type="verse" n="4">innocens manibus et mundo corde qui non accepit in vano animam suam nec iuravit in dolo proximo suo</seg>
          <seg type="verse" n="5">hic accipiet benedictionem a Domino et misericordiam a Deo salvatore suo</seg>
          <seg type="verse" n="6">haec est generatio quaerentium eum quaerentium faciem Dei Iacob diapsalma</seg>
          <seg type="verse" n="7">adtollite portas principes vestras et elevamini portae aeternales et introibit rex gloriae</seg>
          <seg type="verse" n="8">quis est iste rex gloriae Dominus fortis et potens Dominus potens in proelio</seg>
          <seg type="verse" n="9">adtollite portas principes vestras et elevamini portae aeternales et introibit rex gloriae</seg>
          <seg type="verse" n="10">quis est iste rex gloriae Dominus virtutum ipse est rex gloriae diapsalma</seg>
        </div>
        <div type="chapter" n="24">
          <seg type="verse" n="1">psalmus David ad te Domine levavi animam meam</seg>
          <seg type="verse" n="2">Deus meus in te confido non erubescam</seg>
          <seg type="verse" n="3">neque inrideant me inimici mei etenim universi qui sustinent te non confundentur</seg>
          <seg type="verse" n="4">confundantur %omnes; iniqua agentes supervacue vias tuas Domine demonstra mihi %et; semitas tuas doce me</seg>
          <seg type="verse" n="5">dirige me in veritatem tuam et doce me quoniam tu es Deus salvator meus et te sustinui tota die</seg>
          <seg type="verse" n="6">reminiscere miserationum tuarum Domine et misericordiarum tuarum quia a saeculo sunt</seg>
          <seg type="verse" n="7">delicta iuventutis meae et ignorantias meas ne memineris secundum misericordiam tuam memento mei tu; propter bonitatem tuam Domine</seg>
          <seg type="verse" n="8">dulcis et rectus Dominus propter hoc legem dabit delinquentibus in via</seg>
          <seg type="verse" n="9">diriget mansuetos in iudicio docebit mites vias suas</seg>
          <seg type="verse" n="10">universae viae Domini misericordia et veritas requirentibus testamentum eius et testimonia eius</seg>
          <seg type="verse" n="11">propter nomen tuum Domine et propitiaberis peccato meo multum est enim</seg>
          <seg type="verse" n="12">quis est homo qui timet Dominum legem statuet ei in via quam elegit</seg>
          <seg type="verse" n="13">anima eius in bonis demorabitur et semen ipsius hereditabit terram</seg>
          <seg type="verse" n="14">firmamentum est Dominus timentibus eum et testamentum ipsius ut manifestetur illis</seg>
          <seg type="verse" n="15">oculi mei semper ad Dominum quoniam ipse evellet de laqueo pedes meos</seg>
          <seg type="verse" n="16">respice in me et miserere mei quia unicus et pauper sum ego</seg>
          <seg type="verse" n="17">tribulationes cordis mei multiplicatae sunt de necessitatibus meis erue me</seg>
          <seg type="verse" n="18">vide humilitatem meam et laborem meum et dimitte universa delicta mea</seg>
          <seg type="verse" n="19">respice inimicos meos quoniam multiplicati sunt et odio iniquo oderunt me</seg>
          <seg type="verse" n="20">custodi animam meam et erue me non erubescam quoniam speravi in te</seg>
          <seg type="verse" n="21">innocentes et recti adheserunt mihi quia sustinui te</seg>
          <seg type="verse" n="22">libera Deus Israhel ex omnibus tribulationibus suis</seg>
        </div>
        <div type="chapter" n="25">
          <seg type="verse" n="1">psalmus David iudica me Domine quoniam ego in innocentia mea ingressus sum et in Domino sperans non infirmabor</seg>
          <seg type="verse" n="2">proba me Domine et tempta me ure renes meos et cor meum</seg>
          <seg type="verse" n="3">quoniam misericordia tua ante oculos meos est et conplacui in veritate tua</seg>
          <seg type="verse" n="4">non sedi cum concilio vanitatis et cum iniqua gerentibus non introibo</seg>
          <seg type="verse" n="5">odivi ecclesiam malignantium et cum impiis non sedebo</seg>
          <seg type="verse" n="6">lavabo inter innocentes manus meas et circumdabo altare tuum Domine</seg>
          <seg type="verse" n="7">ut audiam vocem laudis et enarrem universa mirabilia tua</seg>
          <seg type="verse" n="8">Domine dilexi decorem domus tuae et locum habitationis gloriae tuae</seg>
          <seg type="verse" n="9">ne perdas cum impiis animam meam et cum viris sanguinum vitam meam</seg>
          <seg type="verse" n="10">in quorum manibus iniquitates sunt dextera eorum repleta est muneribus</seg>
          <seg type="verse" n="11">ego autem in innocentia mea ingressus sum redime me et miserere mei</seg>
          <seg type="verse" n="12">pes meus stetit in directo in ecclesiis benedicam %te; Domine</seg>
        </div>
        <div type="chapter" n="26">
          <seg type="verse" n="1">David priusquam liniretur Dominus inluminatio mea et salus mea quem timebo Dominus protector vitae meae a quo trepidabo</seg>
          <seg type="verse" n="2">dum adpropiant super me nocentes ut edant carnes meas qui tribulant me et inimici mei ipsi infirmati sunt et ceciderunt</seg>
          <seg type="verse" n="3">si consistant adversus me castra non timebit cor meum si exsurgat adversus me proelium in hoc ego sperabo</seg>
          <seg type="verse" n="4">unam petii a Domino hanc requiram ut inhabitem in domo Domini omnes dies vitae meae ut videam voluntatem Domini et visitem templum eius</seg>
          <seg type="verse" n="5">quoniam abscondit me in tabernaculo in die malorum protexit me in abscondito tabernaculi sui</seg>
          <seg type="verse" n="6">in petra exaltavit me et nunc exaltavit caput meum super inimicos meos circuivi et immolavi in tabernaculo eius hostiam vociferationis cantabo et psalmum dicam Domino</seg>
          <seg type="verse" n="7">exaudi Domine vocem meam qua clamavi miserere mei et exaudi me</seg>
          <seg type="verse" n="8">tibi dixit cor meum exquisivit facies mea faciem tuam Domine requiram</seg>
          <seg type="verse" n="9">ne avertas faciem tuam a me ne declines in ira a servo tuo adiutor meus esto ne derelinquas me neque dispicias me Deus salvator meus</seg>
          <seg type="verse" n="10">quoniam pater meus et mater mea dereliquerunt me Dominus autem adsumpsit me</seg>
          <seg type="verse" n="11">legem pone mihi Domine in via tua et dirige me in semita recta propter inimicos meos</seg>
          <seg type="verse" n="12">ne tradideris me in animas tribulantium me quoniam insurrexerunt in me testes iniqui et mentita est iniquitas sibi</seg>
          <seg type="verse" n="13">credo videre bona Domini in terra viventium</seg>
          <seg type="verse" n="14">expecta Dominum viriliter age et confortetur cor tuum et sustine Dominum</seg>
        </div>
        <div type="chapter" n="27">
          <seg type="verse" n="1">huic David ad te Domine clamabo Deus meus ne sileas a me nequando taceas a me et adsimilabor descendentibus in lacum</seg>
          <seg type="verse" n="2">exaudi vocem deprecationis meae dum oro ad te dum extollo manus meas ad templum sanctum tuum</seg>
          <seg type="verse" n="3">ne simul tradas me cum peccatoribus et cum operantibus iniquitatem %ne perdideris me; qui loquuntur pacem cum proximo suo mala autem sunt in cordibus eorum</seg>
          <seg type="verse" n="4">da illis secundum opera ipsorum et secundum nequitiam adinventionum ipsorum secundum opera manuum eorum tribue illis redde retributionem eorum ipsis</seg>
          <seg type="verse" n="5">quoniam non intellexerunt opera Domini et in opera manuum eius destrues illos et non aedificabis eos</seg>
          <seg type="verse" n="6">benedictus Dominus quoniam exaudivit vocem deprecationis meae</seg>
          <seg type="verse" n="7">Dominus adiutor meus et protector meus in ipso speravit cor meum et adiutus sum et refloruit caro mea et ex voluntate mea confitebor ei</seg>
          <seg type="verse" n="8">Dominus fortitudo plebis suae et protector salvationum christi sui est</seg>
          <seg type="verse" n="9">salvam fac plebem tuam et benedic hereditati tuae et rege eos et extolle eos usque in aeternum</seg>
        </div>
        <div type="chapter" n="28">
          <seg type="verse" n="1">psalmus David in consummatione tabernaculi adferte Domino filii Dei adferte Domino filios arietum</seg>
          <seg type="verse" n="2">adferte Domino gloriam et honorem adferte Domino gloriam nomini eius adorate Dominum in atrio sancto eius</seg>
          <seg type="verse" n="3">vox Domini super aquas Deus maiestatis intonuit Dominus super aquas multas</seg>
          <seg type="verse" n="4">vox Domini in virtute vox Domini in magnificentia</seg>
          <seg type="verse" n="5">vox Domini confringentis cedros et confringet Dominus cedros Libani</seg>
          <seg type="verse" n="6">et comminuet eas tamquam vitulum Libani et dilectus quemadmodum filius unicornium</seg>
          <seg type="verse" n="7">vox Domini intercidentis flammam ignis</seg>
          <seg type="verse" n="8">vox Domini concutientis desertum et commovebit Dominus desertum Cades</seg>
          <seg type="verse" n="9">vox Domini praeparantis cervos et revelabit condensa et in templo eius omnis dicet gloriam</seg>
          <seg type="verse" n="10">Dominus diluvium inhabitare facit et sedebit Dominus rex in aeternum</seg>
          <seg type="verse" n="11">Dominus virtutem populo suo dabit Dominus benedicet populo suo in pace</seg>
        </div>
        <div type="chapter" n="29">
          <seg type="verse" n="1">psalmus cantici in dedicatione domus David</seg>
          <seg type="verse" n="2">exaltabo te Domine quoniam suscepisti me nec delectasti inimicos meos super me</seg>
          <seg type="verse" n="3">Domine Deus meus clamavi ad te et sanasti me</seg>
          <seg type="verse" n="4">Domine eduxisti ab inferno animam meam salvasti me a descendentibus in lacum</seg>
          <seg type="verse" n="5">psallite Domino sancti eius et confitemini memoriae sanctitatis eius</seg>
          <seg type="verse" n="6">quoniam ira in indignatione eius et vita in voluntate eius ad vesperum demorabitur fletus et ad matutinum laetitia</seg>
          <seg type="verse" n="7">ego autem dixi in abundantia mea non movebor in aeternum</seg>
          <seg type="verse" n="8">Domine in voluntate tua praestitisti decori meo virtutem avertisti faciem tuam et factus sum conturbatus</seg>
          <seg type="verse" n="9">ad te Domine clamabo et ad Deum meum deprecabor</seg>
          <seg type="verse" n="10">quae utilitas in sanguine meo dum descendo in corruptionem numquid confitebitur tibi pulvis aut adnuntiabit veritatem tuam</seg>
          <seg type="verse" n="11">audivit Dominus et misertus est mei Dominus factus est adiutor meus</seg>
          <seg type="verse" n="12">convertisti planctum meum in gaudium mihi conscidisti saccum meum et circumdedisti me laetitia</seg>
          <seg type="verse" n="13">ut cantet tibi gloria mea et non conpungar Domine Deus meus in aeternum confitebor tibi</seg>
        </div>
        <div type="chapter" n="30">
          <seg type="verse" n="1">in finem psalmus David</seg>
          <seg type="verse" n="2">in te Domine speravi non confundar in aeternum in iustitia tua libera me</seg>
          <seg type="verse" n="3">inclina ad me aurem tuam adcelera ut eruas me esto mihi in Deum protectorem et in domum refugii ut salvum me facias</seg>
          <seg type="verse" n="4">quoniam fortitudo mea et refugium meum es tu et propter nomen tuum deduces me et enutries me</seg>
          <seg type="verse" n="5">educes me de laqueo hoc quem absconderunt mihi quoniam tu es protector meus</seg>
          <seg type="verse" n="6">in manus tuas commendabo spiritum meum redemisti me Domine Deus veritatis</seg>
          <seg type="verse" n="7">odisti observantes vanitates supervacue ego autem in Domino speravi</seg>
          <seg type="verse" n="8">exultabo et laetabor in misericordia tua quoniam respexisti humilitatem meam salvasti de necessitatibus animam meam</seg>
          <seg type="verse" n="9">nec conclusisti me in manibus inimici statuisti in loco spatioso pedes meos</seg>
          <seg type="verse" n="10">miserere mei Domine quoniam tribulor conturbatus est in ira oculus meus anima mea et venter meus</seg>
          <seg type="verse" n="11">quoniam defecit in dolore vita mea et anni mei in gemitibus infirmata est in paupertate virtus mea et ossa mea conturbata sunt</seg>
          <seg type="verse" n="12">super omnes inimicos meos factus sum obprobrium et vicinis meis valde et timor notis meis qui videbant me foras fugerunt a me</seg>
          <seg type="verse" n="13">oblivioni datus sum tamquam mortuus a corde factus sum tamquam vas perditum</seg>
          <seg type="verse" n="14">quoniam audivi vituperationem multorum commorantium in circuitu in eo dum convenirent simul adversus me accipere animam meam consiliati sunt</seg>
          <seg type="verse" n="15">ego autem in te speravi Domine dixi Deus meus es tu</seg>
          <seg type="verse" n="16">in manibus tuis sortes meae eripe me de manu inimicorum meorum et a persequentibus me</seg>
          <seg type="verse" n="17">inlustra faciem tuam super servum tuum salvum me fac in misericordia tua</seg>
          <seg type="verse" n="18">Domine ne confundar quoniam invocavi te erubescant impii et deducantur in infernum</seg>
          <seg type="verse" n="19">muta fiant labia dolosa quae loquuntur adversus iustum iniquitatem in superbia et in abusione</seg>
          <seg type="verse" n="20">quam magna multitudo dulcedinis tuae %Domine; quam abscondisti timentibus te perfecisti eis qui sperant in te in conspectu filiorum hominum</seg>
          <seg type="verse" n="21">abscondes eos in abdito faciei tuae a conturbatione hominum proteges eos in tabernaculo a contradictione linguarum</seg>
          <seg type="verse" n="22">benedictus Dominus quoniam mirificavit misericordiam suam mihi in civitate munita</seg>
          <seg type="verse" n="23">ego autem dixi in excessu mentis meae proiectus sum a facie oculorum tuorum ideo exaudisti vocem orationis meae dum clamarem ad te</seg>
          <seg type="verse" n="24">diligite Dominum omnes sancti eius %quoniam; veritates requirit Dominus et retribuit abundanter facientibus superbiam</seg>
          <seg type="verse" n="25">viriliter agite et confortetur cor vestrum omnes qui speratis in Domino</seg>
        </div>
        <div type="chapter" n="31">
          <seg type="verse" n="1">huic David intellectus beati quorum remissae sunt iniquitates et quorum tecta sunt peccata</seg>
          <seg type="verse" n="2">beatus vir cui non inputabit Dominus peccatum nec est in spiritu eius dolus</seg>
          <seg type="verse" n="3">quoniam tacui inveteraverunt ossa mea dum clamarem tota die</seg>
          <seg type="verse" n="4">quoniam die ac nocte gravata est super me manus tua conversus sum in aerumna mea; dum configitur %mihi; spina diapsalma</seg>
          <seg type="verse" n="5">delictum meum cognitum tibi; feci et iniustitiam meam non abscondi dixi confitebor adversus me iniustitiam meam Domino et tu remisisti impietatem peccati mei diapsalma</seg>
          <seg type="verse" n="6">pro hac orabit ad te omnis sanctus in tempore oportuno verumtamen in diluvio aquarum multarum ad eum non adproximabunt</seg>
          <seg type="verse" n="7">tu es refugium meum a tribulatione quae circumdedit me exultatio mea erue me a circumdantibus me diapsalma</seg>
          <seg type="verse" n="8">intellectum tibi dabo et instruam te in via hac qua gradieris firmabo super te oculos meos</seg>
          <seg type="verse" n="9">nolite fieri sicut equus et mulus quibus non est intellectus in camo et freno maxillas eorum constringe qui non adproximant ad te</seg>
          <seg type="verse" n="10">multa flagella peccatoris sperantem autem in Domino misericordia circumdabit</seg>
          <seg type="verse" n="11">laetamini in Domino et exultate iusti et gloriamini omnes recti corde</seg>
        </div>
        <div type="chapter" n="32">
          <seg type="verse" n="1">psalmus David exultate iusti in Domino rectos decet laudatio</seg>
          <seg type="verse" n="2">confitemini Domino in cithara in psalterio decem cordarum psallite illi</seg>
          <seg type="verse" n="3">cantate ei canticum novum bene psallite in vociferatione</seg>
          <seg type="verse" n="4">quia rectum est verbum Domini et omnia opera eius in fide</seg>
          <seg type="verse" n="5">diligit misericordiam et iudicium misericordia Domini plena est terra</seg>
          <seg type="verse" n="6">verbo Domini caeli firmati sunt et spiritu oris eius omnis virtus eorum</seg>
          <seg type="verse" n="7">congregans sicut in utre aquas maris ponens in thesauris abyssos</seg>
          <seg type="verse" n="8">timeat Dominum omnis terra ab eo autem commoveantur omnes inhabitantes orbem</seg>
          <seg type="verse" n="9">quoniam ipse dixit et facta sunt ipse mandavit et creata sunt</seg>
          <seg type="verse" n="10">Dominus dissipat consilia gentium reprobat autem cogitationes populorum %et reprobat consilia principum;</seg>
          <seg type="verse" n="11">consilium autem Domini in aeternum manet cogitationes cordis eius in generatione et generationem</seg>
          <seg type="verse" n="12">beata gens cuius est Dominus Deus eius populus quem elegit in hereditatem sibi</seg>
          <seg type="verse" n="13">de caelo respexit Dominus vidit omnes filios hominum</seg>
          <seg type="verse" n="14">de praeparato habitaculo suo respexit super omnes qui habitant terram</seg>
          <seg type="verse" n="15">qui finxit singillatim corda eorum qui intellegit omnia opera illorum</seg>
          <seg type="verse" n="16">non salvatur rex per multam virtutem et gigans non salvabitur in multitudine virtutis suae</seg>
          <seg type="verse" n="17">fallax equus ad salutem in abundantia autem virtutis suae non salvabitur</seg>
          <seg type="verse" n="18">ecce oculi Domini super metuentes eum qui sperant super misericordia eius</seg>
          <seg type="verse" n="19">ut eruat a morte animas eorum et alat eos in fame</seg>
          <seg type="verse" n="20">anima nostra sustinet Dominum quoniam adiutor et protector noster est</seg>
          <seg type="verse" n="21">quia in eo laetabitur cor nostrum et in nomine sancto eius speravimus</seg>
          <seg type="verse" n="22">fiat misericordia tua Domine super nos quemadmodum speravimus in te</seg>
        </div>
        <div type="chapter" n="33">
          <seg type="verse" n="1">David cum inmutavit vultum suum coram Abimelech et dimisit eum et abiit</seg>
          <seg type="verse" n="2">benedicam Dominum in omni tempore semper laus eius in ore meo</seg>
          <seg type="verse" n="3">in Domino laudabitur anima mea audiant mansueti et laetentur</seg>
          <seg type="verse" n="4">magnificate Dominum mecum et exaltemus nomen eius in id ipsum</seg>
          <seg type="verse" n="5">exquisivi Dominum et exaudivit me et ex omnibus tribulationibus meis eripuit me</seg>
          <seg type="verse" n="6">accedite ad eum et inluminamini et facies vestrae non confundentur</seg>
          <seg type="verse" n="7">iste pauper clamavit et Dominus exaudivit %eum; et de omnibus tribulationibus eius salvavit eum</seg>
          <seg type="verse" n="8">vallabit angelus Domini in circuitu timentium eum et eripiet eos</seg>
          <seg type="verse" n="9">gustate et videte quoniam suavis est Dominus beatus vir qui sperat in eo</seg>
          <seg type="verse" n="10">timete Dominum %omnes; sancti eius quoniam non est inopia timentibus eum</seg>
          <seg type="verse" n="11">divites eguerunt et esurierunt inquirentes autem Dominum non minuentur omni bono diapsalma</seg>
          <seg type="verse" n="12">venite filii audite me timorem Domini docebo vos</seg>
          <seg type="verse" n="13">quis est homo qui vult vitam cupit videre dies bonos</seg>
          <seg type="verse" n="14">prohibe linguam tuam a malo et labia tua ne loquantur dolum</seg>
          <seg type="verse" n="15">deverte a malo et fac bonum inquire pacem et persequere eam</seg>
          <seg type="verse" n="16">oculi Domini super iustos et aures eius in precem eorum</seg>
          <seg type="verse" n="17">facies Domini super facientes mala ut perdat de terra memoriam eorum</seg>
          <seg type="verse" n="18">clamaverunt iusti et Dominus exaudivit et ex omnibus tribulationibus eorum liberavit eos</seg>
          <seg type="verse" n="19">iuxta est Dominus his qui tribulato sunt corde et humiles spiritu salvabit</seg>
          <seg type="verse" n="20">multae tribulationes iustorum et de omnibus his liberavit eos</seg>
          <seg type="verse" n="21">Dominus custodit omnia ossa eorum unum ex his non conteretur</seg>
          <seg type="verse" n="22">mors peccatorum pessima et qui oderunt iustum delinquent</seg>
          <seg type="verse" n="23">redimet Dominus animas servorum suorum et non delinquent omnes qui sperant in eum</seg>
        </div>
        <div type="chapter" n="34">
          <seg type="verse" n="1">huic David iudica Domine nocentes me expugna expugnantes me</seg>
          <seg type="verse" n="2">adprehende arma et scutum et exsurge in adiutorium mihi</seg>
          <seg type="verse" n="3">effunde frameam et conclude adversus eos qui persequuntur me dic animae meae salus tua ego sum</seg>
          <seg type="verse" n="4">confundantur et revereantur quaerentes animam meam avertantur retrorsum et confundantur cogitantes mihi mala</seg>
          <seg type="verse" n="5">fiant tamquam pulvis ante faciem venti et angelus Domini coartans eos</seg>
          <seg type="verse" n="6">fiat via illorum tenebrae et lubricum et angelus Domini persequens eos</seg>
          <seg type="verse" n="7">quoniam gratis absconderunt mihi interitum laquei sui supervacue exprobraverunt animam meam</seg>
          <seg type="verse" n="8">veniat illi laqueus quem ignorat et captio quam abscondit conprehendat eum et in laqueo cadat in ipso</seg>
          <seg type="verse" n="9">anima autem mea exultabit in Domino delectabitur super salutari suo</seg>
          <seg type="verse" n="10">omnia ossa mea dicent Domine quis similis tui eripiens inopem de manu fortiorum eius egenum et pauperem a diripientibus eum</seg>
          <seg type="verse" n="11">surgentes testes iniqui quae ignorabam interrogabant me</seg>
          <seg type="verse" n="12">retribuebant mihi mala pro bonis sterilitatem animae meae</seg>
          <seg type="verse" n="13">ego autem cum mihi molesti essent induebar cilicio humiliabam in ieiunio animam meam et oratio mea in sinum meum convertetur</seg>
          <seg type="verse" n="14">quasi proximum quasi fratrem nostrum sic conplacebam quasi lugens et contristatus sic humiliabar</seg>
          <seg type="verse" n="15">et adversum me laetati sunt et convenerunt congregata sunt super me flagella et ignoravi</seg>
          <seg type="verse" n="16">dissipati sunt nec conpuncti temptaverunt me subsannaverunt me subsannatione frenduerunt super me dentibus suis</seg>
          <seg type="verse" n="17">Domine quando respicies restitue animam meam a malignitate eorum a leonibus unicam meam</seg>
          <seg type="verse" n="18">confitebor tibi in ecclesia magna in populo gravi laudabo te</seg>
          <seg type="verse" n="19">non supergaudeant mihi qui adversantur mihi inique qui oderunt me gratis et annuunt oculis</seg>
          <seg type="verse" n="20">quoniam mihi quidem pacifice loquebantur et in iracundia terrae loquentes; dolos cogitabant</seg>
          <seg type="verse" n="21">et dilataverunt super me os suum dixerunt euge euge viderunt oculi nostri</seg>
          <seg type="verse" n="22">vidisti Domine ne sileas Domine ne discedas a me</seg>
          <seg type="verse" n="23">exsurge et intende iudicio meo Deus meus et Dominus meus in causam meam</seg>
          <seg type="verse" n="24">iudica me secundum iustitiam tuam Domine Deus meus et non supergaudeant mihi</seg>
          <seg type="verse" n="25">non dicant in cordibus suis euge euge animae nostrae nec dicant devoravimus eum</seg>
          <seg type="verse" n="26">erubescant et revereantur simul qui gratulantur malis meis induantur confusione et reverentia qui magna loquuntur super me</seg>
          <seg type="verse" n="27">exultent et laetentur qui volunt iustitiam meam et dicant semper magnificetur Dominus qui volunt pacem servi eius</seg>
          <seg type="verse" n="28">et lingua mea meditabitur iustitiam tuam tota die laudem tuam</seg>
        </div>
        <div type="chapter" n="35">
          <seg type="verse" n="1">in finem servo Domini David</seg>
          <seg type="verse" n="2">dixit iniustus ut delinquat in semet ipso non est timor Dei ante oculos eius</seg>
          <seg type="verse" n="3">quoniam dolose egit in conspectu eius ut inveniatur iniquitas eius ad odium</seg>
          <seg type="verse" n="4">verba oris eius iniquitas et dolus noluit intellegere ut bene ageret</seg>
          <seg type="verse" n="5">iniquitatem meditatus est in cubili suo adstetit omni viae non bonae malitiam autem non odivit</seg>
          <seg type="verse" n="6">Domine in caelo misericordia tua et veritas tua usque ad nubes</seg>
          <seg type="verse" n="7">iustitia tua sicut montes Dei iudicia tua abyssus multa homines et iumenta salvabis Domine</seg>
          <seg type="verse" n="8">quemadmodum multiplicasti misericordiam tuam Deus filii autem hominum in tegmine alarum tuarum sperabunt</seg>
          <seg type="verse" n="9">inebriabuntur ab ubertate domus tuae et torrente voluntatis tuae potabis eos</seg>
          <seg type="verse" n="10">quoniam apud te fons vitae in lumine tuo videbimus lumen</seg>
          <seg type="verse" n="11">praetende misericordiam tuam scientibus te et iustitiam tuam his qui recto sunt corde</seg>
          <seg type="verse" n="12">non veniat mihi pes superbiae et manus peccatoris non moveat me</seg>
          <seg type="verse" n="13">ibi ceciderunt qui operantur iniquitatem expulsi sunt nec potuerunt stare</seg>
        </div>
        <div type="chapter" n="36">
          <seg type="verse" n="1">ipsi David noli aemulari in malignantibus neque zelaveris facientes iniquitatem</seg>
          <seg type="verse" n="2">quoniam tamquam faenum velociter arescent et quemadmodum holera herbarum cito decident</seg>
          <seg type="verse" n="3">spera in Domino et fac bonitatem et inhabita terram et pasceris in divitiis eius</seg>
          <seg type="verse" n="4">delectare in Domino et dabit tibi petitiones cordis tui</seg>
          <seg type="verse" n="5">revela Domino viam tuam et spera in eum et ipse faciet</seg>
          <seg type="verse" n="6">et educet quasi lumen iustitiam tuam et iudicium tuum tamquam meridiem</seg>
          <seg type="verse" n="7">subditus esto Domino et ora eum noli aemulari in eo qui prosperatur in via sua in homine faciente iniustitias</seg>
          <seg type="verse" n="8">desine ab ira et derelinque furorem noli aemulari ut maligneris</seg>
          <seg type="verse" n="9">quoniam qui malignantur exterminabuntur sustinentes autem Dominum ipsi hereditabunt terram</seg>
          <seg type="verse" n="10">et adhuc pusillum et non erit peccator et quaeres locum eius et non invenies</seg>
          <seg type="verse" n="11">mansueti autem hereditabunt terram et delectabuntur in multitudine pacis</seg>
          <seg type="verse" n="12">observabit peccator iustum et stridebit super eum dentibus suis</seg>
          <seg type="verse" n="13">Dominus autem inridebit eum quia prospicit quoniam veniet dies eius</seg>
          <seg type="verse" n="14">gladium evaginaverunt peccatores intenderunt arcum suum ut decipiant pauperem et inopem ut trucident rectos corde</seg>
          <seg type="verse" n="15">gladius eorum intret in corda ipsorum et arcus ipsorum confringatur</seg>
          <seg type="verse" n="16">melius est modicum iusto super divitias peccatorum multas</seg>
          <seg type="verse" n="17">quoniam brachia peccatorum conterentur confirmat autem iustos Dominus</seg>
          <seg type="verse" n="18">novit Dominus dies inmaculatorum et hereditas eorum in aeternum erit</seg>
          <seg type="verse" n="19">non confundentur in tempore malo et in diebus famis saturabuntur</seg>
          <seg type="verse" n="20">quia peccatores peribunt inimici vero Domini mox honorificati fuerint et exaltati deficientes quemadmodum fumus defecerunt</seg>
          <seg type="verse" n="21">mutuabitur peccator et non solvet iustus autem miseretur et tribuet</seg>
          <seg type="verse" n="22">quia benedicentes ei hereditabunt terram maledicentes autem ei disperibunt</seg>
          <seg type="verse" n="23">apud Dominum gressus hominis dirigentur et viam eius volet</seg>
          <seg type="verse" n="24">cum ceciderit non conlidetur quia Dominus subponit manum suam</seg>
          <seg type="verse" n="25">iunior fui et senui et non vidi iustum derelictum nec semen eius quaerens panes</seg>
          <seg type="verse" n="26">tota die miseretur et commodat et semen illius in benedictione erit</seg>
          <seg type="verse" n="27">declina a malo et fac bonum et inhabita in saeculum saeculi</seg>
          <seg type="verse" n="28">quia Dominus amat iudicium et non derelinquet sanctos suos in aeternum conservabuntur iniusti punientur et semen impiorum peribit</seg>
          <seg type="verse" n="29">iusti autem hereditabunt terram et inhabitabunt in saeculum %saeculi; super eam</seg>
          <seg type="verse" n="30">os iusti meditabitur sapientiam et lingua eius loquetur iudicium</seg>
          <seg type="verse" n="31">lex Dei eius in corde ipsius et non subplantabuntur gressus eius</seg>
          <seg type="verse" n="32">considerat peccator iustum et quaerit mortificare eum</seg>
          <seg type="verse" n="33">Dominus autem non derelinquet eum in manus eius nec damnabit eum cum iudicabitur illi</seg>
          <seg type="verse" n="34">expecta Dominum et custodi viam eius et exaltabit te ut hereditate capias terram cum perierint peccatores videbis</seg>
          <seg type="verse" n="35">vidi impium superexaltatum et elevatum sicut cedros Libani</seg>
          <seg type="verse" n="36">et transivi et ecce non erat et quaesivi eum et non est inventus locus eius</seg>
          <seg type="verse" n="37">custodi innocentiam et vide aequitatem quoniam sunt reliquiae homini pacifico</seg>
          <seg type="verse" n="38">iniusti autem disperibunt simul reliquiae impiorum peribunt</seg>
          <seg type="verse" n="39">salus autem iustorum a Domino et protector eorum in tempore tribulationis</seg>
          <seg type="verse" n="40">et adiuvabit eos Dominus et liberabit eos et eruet eos a peccatoribus et salvabit eos quia speraverunt in eo</seg>
        </div>
        <div type="chapter" n="37">
          <seg type="verse" n="1">psalmus David in rememorationem de sabbato</seg>
          <seg type="verse" n="2">Domine ne in furore tuo arguas me neque in ira tua corripias me</seg>
          <seg type="verse" n="3">quoniam sagittae tuae infixae sunt mihi et confirmasti super me manum tuam</seg>
          <seg type="verse" n="4">non est sanitas carni meae a facie irae tuae non est pax ossibus meis a facie peccatorum meorum</seg>
          <seg type="verse" n="5">quoniam iniquitates meae supergressae sunt caput meum sicut onus grave gravatae sunt super me</seg>
          <seg type="verse" n="6">putruerunt et corruptae sunt cicatrices meae a facie insipientiae meae</seg>
          <seg type="verse" n="7">miser factus sum et curvatus sum usque ad finem tota die contristatus ingrediebar</seg>
          <seg type="verse" n="8">quoniam lumbi mei impleti sunt inlusionibus et non est sanitas in carne mea</seg>
          <seg type="verse" n="9">adflictus sum et humiliatus sum nimis rugiebam a gemitu cordis mei</seg>
          <seg type="verse" n="10">Domine ante te omne desiderium meum et gemitus meus a te non est absconditus</seg>
          <seg type="verse" n="11">cor meum conturbatum est dereliquit me virtus mea et lumen oculorum meorum et ipsum non est mecum</seg>
          <seg type="verse" n="12">amici mei et proximi mei adversus me adpropinquaverunt et steterunt et qui iuxta me erant de longe steterunt</seg>
          <seg type="verse" n="13">et vim faciebant qui quaerebant animam meam et qui inquirebant mala mihi locuti sunt vanitates et dolos tota die meditabantur</seg>
          <seg type="verse" n="14">ego autem tamquam surdus non audiebam et sicut mutus non aperiens os suum</seg>
          <seg type="verse" n="15">et factus sum sicut homo non audiens et non habens in ore suo redargutiones</seg>
          <seg type="verse" n="16">quoniam in te Domine speravi tu exaudies Domine Deus meus</seg>
          <seg type="verse" n="17">quia dixi nequando supergaudeant mihi inimici mei et dum commoventur pedes mei super me magna locuti sunt</seg>
          <seg type="verse" n="18">quoniam ego in flagella paratus et dolor meus in conspectu meo semper</seg>
          <seg type="verse" n="19">quoniam iniquitatem meam adnuntiabo %et; cogitabo pro peccato meo</seg>
          <seg type="verse" n="20">inimici autem mei vivent et firmati sunt super me et multiplicati sunt qui oderunt me inique</seg>
          <seg type="verse" n="21">qui retribuunt mala pro bonis detrahebant mihi quoniam sequebar bonitatem</seg>
          <seg type="verse" n="22">non derelinquas me Domine Deus meus ne discesseris a me</seg>
          <seg type="verse" n="23">intende in adiutorium meum Domine salutis meae</seg>
        </div>
        <div type="chapter" n="38">
          <seg type="verse" n="1">in finem Idithun canticum David</seg>
          <seg type="verse" n="2">dixi custodiam vias meas ut non delinquam in lingua mea posui ori meo custodiam cum consisteret peccator adversum me</seg>
          <seg type="verse" n="3">obmutui et humiliatus sum et silui a bonis et dolor meus renovatus est</seg>
          <seg type="verse" n="4">concaluit cor meum intra me et in meditatione mea exardescet ignis</seg>
          <seg type="verse" n="5">locutus sum in lingua mea notum fac mihi Domine finem meum et numerum dierum meorum quis est ut sciam quid desit mihi</seg>
          <seg type="verse" n="6">ecce mensurabiles posuisti dies meos et substantia mea tamquam nihilum ante te verumtamen universa vanitas omnis homo vivens diapsalma</seg>
          <seg type="verse" n="7">verumtamen in imagine pertransit homo sed et frustra conturbatur thesaurizat et ignorat cui congregabit ea</seg>
          <seg type="verse" n="8">et nunc quae est expectatio mea nonne Dominus et substantia mea apud te est</seg>
          <seg type="verse" n="9">ab omnibus iniquitatibus meis erue me obprobrium insipienti dedisti me</seg>
          <seg type="verse" n="10">obmutui %et; non aperui os meum quoniam tu fecisti</seg>
          <seg type="verse" n="11">amove a me plagas tuas</seg>
          <seg type="verse" n="12">a fortitudine manus tuae ego defeci in increpationibus propter iniquitatem corripuisti hominem et tabescere fecisti sicut araneam animam eius verumtamen vane %conturbatur; omnis homo diapsalma</seg>
          <seg type="verse" n="13">exaudi orationem meam Domine et deprecationem meam auribus percipe lacrimas meas ne sileas quoniam advena sum apud te et peregrinus sicut omnes patres mei</seg>
          <seg type="verse" n="14">remitte mihi ut refrigerer priusquam abeam et amplius non ero</seg>
        </div>
        <div type="chapter" n="39">
          <seg type="verse" n="1">in finem David psalmus</seg>
          <seg type="verse" n="2">expectans expectavi Dominum et intendit mihi</seg>
          <seg type="verse" n="3">et exaudivit preces meas et eduxit me de lacu miseriae et de luto fecis et statuit super petram pedes meos et direxit gressus meos</seg>
          <seg type="verse" n="4">et inmisit in os meum canticum novum carmen Deo nostro videbunt multi et timebunt et sperabunt in Domino</seg>
          <seg type="verse" n="5">beatus vir cuius est nomen Domini spes ipsius et non respexit in vanitates et insanias falsas</seg>
          <seg type="verse" n="6">multa fecisti tu Domine Deus meus mirabilia tua et cogitationibus tuis non est qui similis sit tibi adnuntiavi et locutus sum multiplicati sunt super numerum</seg>
          <seg type="verse" n="7">sacrificium et oblationem noluisti aures autem perfecisti mihi holocaustum et pro peccato non postulasti</seg>
          <seg type="verse" n="8">tunc dixi ecce venio in capite libri scriptum est de me</seg>
          <seg type="verse" n="9">ut facerem voluntatem tuam Deus meus volui et legem tuam in medio cordis mei</seg>
          <seg type="verse" n="10">adnuntiavi iustitiam in ecclesia magna ecce labia mea non prohibebo Domine tu scisti</seg>
          <seg type="verse" n="11">iustitiam tuam non abscondi in corde meo veritatem tuam et salutare tuum dixi non abscondi misericordiam tuam et veritatem tuam a concilio multo</seg>
          <seg type="verse" n="12">tu autem Domine ne longe facias miserationes tuas a me misericordia tua et veritas tua semper susceperunt me</seg>
          <seg type="verse" n="13">quoniam circumdederunt me mala quorum non est numerus conprehenderunt me iniquitates meae et non potui ut viderem multiplicatae sunt super capillos capitis mei et cor meum dereliquit me</seg>
          <seg type="verse" n="14">conplaceat tibi Domine ut eruas me Domine ad adiuvandum me respice</seg>
          <seg type="verse" n="15">confundantur et revereantur simul qui quaerunt animam meam ut auferant eam convertantur retrorsum et revereantur qui volunt mihi mala</seg>
          <seg type="verse" n="16">ferant confestim confusionem suam qui dicunt mihi euge euge</seg>
          <seg type="verse" n="17">exultent et laetentur super te omnes quaerentes te et dicant semper magnificetur Dominus qui diligunt salutare tuum</seg>
          <seg type="verse" n="18">ego autem mendicus sum et pauper Dominus sollicitus est mei adiutor meus et protector meus tu es Deus meus ne tardaveris</seg>
        </div>
        <div type="chapter" n="40">
          <seg type="verse" n="1">in finem psalmus David</seg>
          <seg type="verse" n="2">beatus qui intellegit super egenum et pauperem in die mala liberabit eum Dominus</seg>
          <seg type="verse" n="3">Dominus conservet eum et vivificet eum et beatum faciat eum in terra et non tradat eum in animam inimicorum eius</seg>
          <seg type="verse" n="4">Dominus opem ferat illi super lectum doloris eius universum stratum eius versasti in infirmitate eius</seg>
          <seg type="verse" n="5">ego dixi Domine miserere mei sana animam meam quoniam peccavi tibi</seg>
          <seg type="verse" n="6">inimici mei dixerunt mala mihi quando morietur et peribit nomen eius</seg>
          <seg type="verse" n="7">et si ingrediebatur ut videret vane loquebatur cor eius congregavit iniquitatem sibi egrediebatur foras et loquebatur</seg>
          <seg type="verse" n="8">in id ipsum adversum me susurrabant omnes inimici mei adversus me cogitabant mala mihi</seg>
          <seg type="verse" n="9">verbum iniquum constituerunt adversus me numquid qui dormit non adiciet ut resurgat</seg>
          <seg type="verse" n="10">etenim homo pacis meae in quo speravi qui edebat panes meos magnificavit super me subplantationem</seg>
          <seg type="verse" n="11">tu autem Domine miserere mei et resuscita me et retribuam eis</seg>
          <seg type="verse" n="12">in hoc cognovi quoniam voluisti me quoniam non gaudebit inimicus meus super me</seg>
          <seg type="verse" n="13">me autem propter innocentiam suscepisti et confirmasti me in conspectu tuo in aeternum</seg>
          <seg type="verse" n="14">benedictus Dominus Deus Israhel a saeculo et in saeculum fiat fiat</seg>
        </div>
        <div type="chapter" n="41">
          <seg type="verse" n="1">in finem in intellectum filiis Core</seg>
          <seg type="verse" n="2">quemadmodum desiderat cervus ad fontes aquarum ita desiderat anima mea ad te Deus</seg>
          <seg type="verse" n="3">sitivit anima mea ad Deum fortem; vivum quando veniam et parebo ante faciem Dei</seg>
          <seg type="verse" n="4">fuerunt mihi lacrimae meae panis die ac nocte dum dicitur mihi cotidie ubi est Deus tuus</seg>
          <seg type="verse" n="5">haec recordatus sum et effudi in me animam meam quoniam transibo in loco tabernaculi admirabilis usque ad domum Dei in voce exultationis et confessionis sonus epulantis</seg>
          <seg type="verse" n="6">quare tristis es anima mea et quare conturbas me spera in Deo quoniam confitebor illi salutare vultus mei</seg>
          <seg type="verse" n="7">Deus meus ad me ipsum anima mea conturbata est propterea memor ero tui de terra Iordanis et Hermoniim a monte modico</seg>
          <seg type="verse" n="8">abyssus ad; abyssum invocat in voce cataractarum tuarum omnia excelsa tua et fluctus tui super me transierunt</seg>
          <seg type="verse" n="9">in die mandavit Dominus misericordiam suam et nocte canticum eius apud me oratio Deo vitae meae</seg>
          <seg type="verse" n="10">dicam Deo susceptor meus es quare oblitus es mei quare contristatus incedo dum adfligit me inimicus</seg>
          <seg type="verse" n="11">dum confringuntur ossa mea exprobraverunt mihi qui tribulant me dum dicunt mihi per singulos dies ubi est Deus tuus</seg>
          <seg type="verse" n="12">quare tristis es anima mea et quare conturbas me spera in Deum quoniam adhuc; confitebor illi salutare vultus mei et; Deus meus</seg>
        </div>
        <div type="chapter" n="42">
          <seg type="verse" n="1">psalmus David iudica me Deus et discerne causam meam de gente non sancta ab homine iniquo et doloso erue me</seg>
          <seg type="verse" n="2">quia tu es Deus fortitudo mea quare me reppulisti quare tristis incedo dum adfligit me inimicus</seg>
          <seg type="verse" n="3">emitte lucem tuam et veritatem tuam ipsa me deduxerunt et adduxerunt in montem sanctum tuum et in tabernacula tua</seg>
          <seg type="verse" n="4">et introibo ad altare Dei ad Deum qui laetificat iuventutem meam confitebor tibi in cithara Deus Deus meus</seg>
          <seg type="verse" n="5">quare tristis es anima mea et quare conturbas me spera in Deum quoniam adhuc; confitebor illi salutare vultus mei et; Deus meus</seg>
        </div>
        <div type="chapter" n="43">
          <seg type="verse" n="1">in finem filiis Core ad intellectum</seg>
          <seg type="verse" n="2">Deus auribus nostris audivimus patres nostri adnuntiaverunt nobis opus quod operatus es in diebus eorum in diebus antiquis</seg>
          <seg type="verse" n="3">manus tua gentes disperdit et plantasti eos adflixisti populos et expulisti eos</seg>
          <seg type="verse" n="4">nec enim in gladio suo possederunt terram et brachium eorum non salvavit eos sed dextera tua et brachium tuum et inluminatio faciei tuae quoniam conplacuisti in eis</seg>
          <seg type="verse" n="5">tu es ipse rex meus et Deus meus qui mandas salutes Iacob</seg>
          <seg type="verse" n="6">in te inimicos nostros ventilabimus cornu et in nomine tuo spernemus insurgentes in nobis</seg>
          <seg type="verse" n="7">non enim in arcu meo sperabo et gladius meus non salvabit me</seg>
          <seg type="verse" n="8">salvasti enim nos de adfligentibus nos et odientes nos confudisti</seg>
          <seg type="verse" n="9">in Deo laudabimur tota die et in nomine tuo confitebimur in saeculum diapsalma</seg>
          <seg type="verse" n="10">nunc autem reppulisti et confudisti nos et non egredieris in virtutibus nostris</seg>
          <seg type="verse" n="11">avertisti nos retrorsum post inimicos nostros et qui oderunt nos diripiebant sibi</seg>
          <seg type="verse" n="12">dedisti nos tamquam oves escarum et in gentibus dispersisti nos</seg>
          <seg type="verse" n="13">vendidisti populum tuum sine pretio et non fuit multitudo in commutationibus nostris</seg>
          <seg type="verse" n="14">posuisti nos obprobrium vicinis nostris subsannationem et derisum his qui in circuitu nostro</seg>
          <seg type="verse" n="15">posuisti nos in similitudinem gentibus commotionem capitis in populis</seg>
          <seg type="verse" n="16">tota die verecundia mea contra me est et confusio faciei meae cooperuit me</seg>
          <seg type="verse" n="17">a voce exprobrantis et obloquentis a facie inimici et persequentis</seg>
          <seg type="verse" n="18">haec omnia venerunt super nos nec obliti sumus te et inique non egimus in testamento tuo</seg>
          <seg type="verse" n="19">et non recessit retrorsum cor nostrum et declinasti semitas nostras a via tua</seg>
          <seg type="verse" n="20">quoniam humiliasti nos in loco adflictionis et cooperuit nos umbra mortis</seg>
          <seg type="verse" n="21">si obliti sumus nomen Dei nostri et %si; expandimus manus nostras ad deum alienum</seg>
          <seg type="verse" n="22">nonne Deus requiret ista ipse enim novit abscondita cordis quoniam propter te mortificamur omni die aestimati sumus sicut oves occisionis</seg>
          <seg type="verse" n="23">exsurge quare dormis Domine exsurge %et; ne repellas in finem</seg>
          <seg type="verse" n="24">quare faciem tuam avertis oblivisceris inopiae nostrae et tribulationis nostrae</seg>
          <seg type="verse" n="25">quoniam humiliata est in pulvere anima nostra conglutinatus est in terra venter noster</seg>
          <seg type="verse" n="26">exsurge adiuva nos et redime nos propter nomen tuum</seg>
        </div>
        <div type="chapter" n="44">
          <seg type="verse" n="1">in finem pro his qui commutabuntur filiis Core ad intellectum canticum pro dilecto</seg>
          <seg type="verse" n="2">eructavit cor meum verbum bonum dico ego opera mea regi lingua mea calamus scribae velociter scribentis</seg>
          <seg type="verse" n="3">speciosus forma prae filiis hominum diffusa est gratia in labiis tuis propterea benedixit te Deus in aeternum</seg>
          <seg type="verse" n="4">accingere gladio tuo super femur tuum potentissime</seg>
          <seg type="verse" n="5">specie tua et pulchritudine tua et intende prospere procede et regna propter veritatem et mansuetudinem et iustitiam et deducet te mirabiliter dextera tua</seg>
          <seg type="verse" n="6">sagittae tuae acutae populi sub te cadent in corde inimicorum regis</seg>
          <seg type="verse" n="7">sedis tua Deus in saeculum saeculi virga directionis virga regni tui</seg>
          <seg type="verse" n="8">dilexisti iustitiam et odisti iniquitatem propterea unxit te Deus Deus tuus oleo laetitiae prae consortibus tuis</seg>
          <seg type="verse" n="9">murra et gutta et cassia a vestimentis tuis a domibus eburneis ex quibus delectaverunt te</seg>
          <seg type="verse" n="10">filiae regum in honore tuo adstetit regina a dextris tuis in vestitu deaurato circumdata varietate</seg>
          <seg type="verse" n="11">audi filia et vide et inclina aurem tuam et obliviscere populum tuum et domum patris tui</seg>
          <seg type="verse" n="12">et concupiscet rex decorem tuum quoniam ipse est dominus tuus et adorabunt eum</seg>
          <seg type="verse" n="13">et; filiae Tyri in muneribus vultum tuum deprecabuntur divites plebis</seg>
          <seg type="verse" n="14">omnis gloria eius filiae regis ab intus in fimbriis aureis</seg>
          <seg type="verse" n="15">circumamicta varietatibus adducentur regi virgines post eam proximae eius adferentur tibi</seg>
          <seg type="verse" n="16">adferentur in laetitia et exultatione adducentur in templum regis</seg>
          <seg type="verse" n="17">pro patribus tuis nati sunt tibi filii constitues eos principes super omnem terram</seg>
          <seg type="verse" n="18">memor ero nominis tui in omni generatione et generatione propterea populi confitebuntur tibi in aeternum et in saeculum saeculi</seg>
        </div>
        <div type="chapter" n="45">
          <seg type="verse" n="1">in finem pro filiis Core pro arcanis psalmus</seg>
          <seg type="verse" n="2">Deus noster refugium et virtus adiutor in tribulationibus quae invenerunt nos nimis</seg>
          <seg type="verse" n="3">propterea non timebimus dum turbabitur terra et transferentur montes in cor maris</seg>
          <seg type="verse" n="4">sonaverunt et turbatae sunt aquae eorum conturbati sunt montes in fortitudine eius diapsalma</seg>
          <seg type="verse" n="5">fluminis impetus laetificat civitatem Dei sanctificavit tabernaculum suum Altissimus</seg>
          <seg type="verse" n="6">Deus in medio eius non commovebitur adiuvabit eam Deus mane diluculo</seg>
          <seg type="verse" n="7">conturbatae sunt gentes inclinata sunt regna dedit vocem suam mota est terra</seg>
          <seg type="verse" n="8">Dominus virtutum nobiscum susceptor noster Deus Iacob diapsalma</seg>
          <seg type="verse" n="9">venite et videte opera Domini quae posuit prodigia super terram</seg>
          <seg type="verse" n="10">auferens bella usque ad finem terrae arcum conteret et confringet arma et scuta conburet in igne</seg>
          <seg type="verse" n="11">vacate et videte quoniam ego sum Deus exaltabor in gentibus exaltabor in terra</seg>
          <seg type="verse" n="12">Dominus virtutum nobiscum susceptor noster Deus Iacob</seg>
        </div>
        <div type="chapter" n="46">
          <seg type="verse" n="1">in finem pro filiis Core psalmus</seg>
          <seg type="verse" n="2">omnes gentes plaudite manibus iubilate Deo in voce exultationis</seg>
          <seg type="verse" n="3">quoniam Dominus excelsus terribilis rex magnus super omnem terram</seg>
          <seg type="verse" n="4">subiecit populos nobis et gentes sub pedibus nostris</seg>
          <seg type="verse" n="5">elegit nobis hereditatem suam speciem Iacob quam dilexit diapsalma</seg>
          <seg type="verse" n="6">ascendit Deus in iubilo Dominus in voce tubae</seg>
          <seg type="verse" n="7">psallite Deo nostro psallite psallite regi nostro psallite</seg>
          <seg type="verse" n="8">quoniam rex omnis terrae Deus psallite sapienter</seg>
          <seg type="verse" n="9">regnavit Deus super gentes Deus sedit super sedem sanctam suam</seg>
          <seg type="verse" n="10">principes populorum congregati sunt cum Deo Abraham quoniam Dei fortes terrae vehementer elevati sunt</seg>
        </div>
        <div type="chapter" n="47">
          <seg type="verse" n="1">canticum psalmi filiis Core secunda sabbati</seg>
          <seg type="verse" n="2">magnus Dominus et laudabilis nimis in civitate Dei nostri in monte sancto eius</seg>
          <seg type="verse" n="3">fundatur exultatione universae terrae montes Sion latera aquilonis civitas regis magni</seg>
          <seg type="verse" n="4">Deus in domibus eius cognoscitur cum suscipiet eam</seg>
          <seg type="verse" n="5">quoniam ecce reges congregati sunt convenerunt in unum</seg>
          <seg type="verse" n="6">ipsi videntes sic admirati sunt conturbati sunt commoti sunt</seg>
          <seg type="verse" n="7">tremor adprehendit eos ibi dolores ut parturientis</seg>
          <seg type="verse" n="8">in spiritu vehementi conteres naves Tharsis</seg>
          <seg type="verse" n="9">sicut audivimus sic vidimus in civitate Domini virtutum in civitate Dei nostri Deus fundavit eam in aeternum diapsalma</seg>
          <seg type="verse" n="10">suscepimus Deus misericordiam tuam in medio templi tui</seg>
          <seg type="verse" n="11">secundum nomen tuum Deus sic et laus tua in fines terrae iustitia plena est dextera tua</seg>
          <seg type="verse" n="12">laetetur mons Sion exultent filiae Iudaeae propter iudicia tua %Domine;</seg>
          <seg type="verse" n="13">circumdate Sion et conplectimini eam narrate in turribus eius</seg>
          <seg type="verse" n="14">ponite corda vestra in virtute eius et distribuite domus eius ut enarretis in progeniem alteram</seg>
          <seg type="verse" n="15">quoniam hic est Deus Deus noster in aeternum et in saeculum saeculi ipse reget nos in saecula</seg>
        </div>
        <div type="chapter" n="48">
          <seg type="verse" n="1">in finem filiis Core psalmus</seg>
          <seg type="verse" n="2">audite haec omnes gentes auribus percipite omnes qui habitatis orbem</seg>
          <seg type="verse" n="3">quique terriginae et filii hominum in unum dives et pauper</seg>
          <seg type="verse" n="4">os meum loquetur sapientiam et meditatio cordis mei prudentiam</seg>
          <seg type="verse" n="5">inclinabo in parabolam aurem meam aperiam in psalterio propositionem meam</seg>
          <seg type="verse" n="6">cur timebo in die malo iniquitas calcanei mei circumdabit me</seg>
          <seg type="verse" n="7">qui confidunt in virtute sua et in multitudine divitiarum suarum gloriantur</seg>
          <seg type="verse" n="8">frater non redimit redimet homo non dabit Deo placationem suam</seg>
          <seg type="verse" n="9">et pretium redemptionis animae suae et laboravit in aeternum</seg>
          <seg type="verse" n="10">et vivet adhuc; in finem</seg>
          <seg type="verse" n="11">non videbit interitum cum viderit sapientes morientes simul insipiens et stultus peribunt et relinquent alienis divitias suas</seg>
          <seg type="verse" n="12">%et; sepulchra eorum domus illorum in aeternum tabernacula eorum in progeniem et progeniem vocaverunt nomina sua in terris suis</seg>
          <seg type="verse" n="13">et homo cum in honore esset non intellexit conparatus est iumentis insipientibus et similis factus est illis</seg>
          <seg type="verse" n="14">haec via illorum scandalum ipsis et postea in ore suo conplacebunt diapsalma</seg>
          <seg type="verse" n="15">sicut oves in inferno positi sunt mors depascet eos et dominabuntur eorum iusti in matutino et auxilium eorum veterescet in inferno a gloria eorum</seg>
          <seg type="verse" n="16">verumtamen Deus redimet animam meam de manu inferi cum acceperit me diapsalma</seg>
          <seg type="verse" n="17">ne timueris cum dives factus fuerit homo et cum multiplicata fuerit gloria domus eius</seg>
          <seg type="verse" n="18">quoniam cum interierit non sumet omnia neque descendet cum eo pone; gloria eius</seg>
          <seg type="verse" n="19">quia anima eius in vita ipsius benedicetur confitebitur tibi cum benefeceris ei</seg>
          <seg type="verse" n="20">introibit usque in progenies patrum suorum usque in aeternum non videbit lumen</seg>
          <seg type="verse" n="21">homo in honore cum esset non intellexit conparatus est iumentis %insipientibus; et similis factus est illis</seg>
        </div>
        <div type="chapter" n="49">
          <seg type="verse" n="1">psalmus Asaph Deus deorum Dominus locutus est et vocavit terram a solis ortu usque ad occasum</seg>
          <seg type="verse" n="2">ex Sion species decoris eius</seg>
          <seg type="verse" n="3">Deus manifeste veniet Deus noster et non silebit ignis in conspectu eius exardescet et in circuitu eius tempestas valida</seg>
          <seg type="verse" n="4">advocabit caelum desursum et terram discernere populum suum</seg>
          <seg type="verse" n="5">congregate illi sanctos eius qui ordinant testamentum eius super sacrificia</seg>
          <seg type="verse" n="6">et adnuntiabunt caeli iustitiam eius quoniam Deus iudex est diapsalma</seg>
          <seg type="verse" n="7">audi populus meus et loquar tibi Israhel et testificabor tibi Deus Deus tuus ego sum</seg>
          <seg type="verse" n="8">non in sacrificiis tuis arguam te holocausta autem tua in conspectu meo sunt semper</seg>
          <seg type="verse" n="9">non accipiam de domo tua vitulos neque de gregibus tuis hircos</seg>
          <seg type="verse" n="10">quoniam meae sunt omnes ferae silvarum iumenta in montibus et boves</seg>
          <seg type="verse" n="11">cognovi omnia volatilia caeli et pulchritudo agri mecum est</seg>
          <seg type="verse" n="12">si esuriero non dicam tibi meus est enim orbis terrae et plenitudo eius</seg>
          <seg type="verse" n="13">numquid manducabo carnes taurorum aut sanguinem hircorum potabo</seg>
          <seg type="verse" n="14">immola Deo sacrificium laudis et redde Altissimo vota tua</seg>
          <seg type="verse" n="15">et invoca me in die tribulationis et eruam te et honorificabis me diapsalma</seg>
          <seg type="verse" n="16">peccatori autem dixit Deus quare tu enarras iustitias meas et adsumis testamentum meum per os tuum</seg>
          <seg type="verse" n="17">tu vero odisti disciplinam et proiecisti sermones meos retrorsum</seg>
          <seg type="verse" n="18">si videbas furem currebas cum eo et cum adulteris portionem tuam ponebas</seg>
          <seg type="verse" n="19">os tuum abundavit malitia et lingua tua concinnabat dolos</seg>
          <seg type="verse" n="20">sedens adversus fratrem tuum loquebaris et adversus filium matris tuae ponebas scandalum</seg>
          <seg type="verse" n="21">haec fecisti et tacui existimasti inique quod ero tui similis arguam te et statuam contra faciem tuam</seg>
          <seg type="verse" n="22">intellegite nunc haec qui obliviscimini Deum nequando rapiat et non sit qui eripiat</seg>
          <seg type="verse" n="23">sacrificium laudis honorificabit me et illic iter quod ostendam illi salutare Dei</seg>
        </div>
        <div type="chapter" n="50">
          <seg type="verse" n="1">in finem psalmus David</seg>
          <seg type="verse" n="2">cum venit ad eum Nathan propheta quando intravit ad Bethsabee</seg>
          <seg type="verse" n="3">miserere mei Deus secundum %magnam; misericordiam tuam %et; secundum multitudinem miserationum tuarum dele iniquitatem meam</seg>
          <seg type="verse" n="4">amplius lava me ab iniquitate mea et a peccato meo munda me</seg>
          <seg type="verse" n="5">quoniam iniquitatem meam ego cognosco et peccatum meum contra me est semper</seg>
          <seg type="verse" n="6">tibi soli peccavi et malum coram te feci ut iustificeris in sermonibus tuis et vincas cum iudicaris</seg>
          <seg type="verse" n="7">ecce enim in iniquitatibus conceptus sum et in peccatis concepit me mater mea</seg>
          <seg type="verse" n="8">ecce enim veritatem dilexisti incerta et occulta sapientiae tuae manifestasti mihi</seg>
          <seg type="verse" n="9">asparges me hysopo et mundabor lavabis me et super nivem dealbabor</seg>
          <seg type="verse" n="10">auditui meo dabis gaudium et laetitiam exultabunt ossa humiliata</seg>
          <seg type="verse" n="11">averte faciem tuam a peccatis meis et omnes iniquitates meas dele</seg>
          <seg type="verse" n="12">cor mundum crea in me Deus et spiritum rectum innova in visceribus meis</seg>
          <seg type="verse" n="13">ne proicias me a facie tua et spiritum sanctum tuum ne auferas a me</seg>
          <seg type="verse" n="14">redde mihi laetitiam salutaris tui et spiritu principali confirma me</seg>
          <seg type="verse" n="15">docebo iniquos vias tuas et impii ad te convertentur</seg>
          <seg type="verse" n="16">libera me de sanguinibus Deus Deus salutis meae exultabit lingua mea iustitiam tuam</seg>
          <seg type="verse" n="17">Domine labia mea aperies et os meum adnuntiabit laudem tuam</seg>
          <seg type="verse" n="18">quoniam si voluisses sacrificium dedissem utique holocaustis non delectaberis</seg>
          <seg type="verse" n="19">sacrificium Deo spiritus contribulatus cor contritum et humiliatum Deus non spernet</seg>
          <seg type="verse" n="20">benigne fac Domine in bona voluntate tua Sion et aedificentur muri Hierusalem</seg>
          <seg type="verse" n="21">tunc acceptabis sacrificium iustitiae oblationes et holocausta tunc inponent super altare tuum vitulos</seg>
        </div>
        <div type="chapter" n="51">
          <seg type="verse" n="1">in finem intellectus David</seg>
          <seg type="verse" n="2">cum venit Doec Idumeus et adnuntiavit Saul et dixit venit David in domo Achimelech</seg>
          <seg type="verse" n="3">quid gloriatur in malitia qui potens est iniquitate</seg>
          <seg type="verse" n="4">tota die iniustitiam cogitavit lingua tua sicut novacula acuta fecisti dolum</seg>
          <seg type="verse" n="5">dilexisti malitiam super benignitatem iniquitatem magis quam loqui aequitatem diapsalma</seg>
          <seg type="verse" n="6">dilexisti omnia verba praecipitationis linguam dolosam</seg>
          <seg type="verse" n="7">propterea Deus destruet te in finem evellet te et emigrabit te de tabernaculo et radicem tuam de terra viventium diapsalma</seg>
          <seg type="verse" n="8">videbunt iusti et timebunt et super eum ridebunt et dicent</seg>
          <seg type="verse" n="9">ecce homo qui non posuit Deum adiutorem suum sed speravit in multitudine divitiarum suarum et praevaluit in vanitate sua</seg>
          <seg type="verse" n="10">ego autem sicut oliva fructifera in domo Dei speravi in misericordia Dei in aeternum et in saeculum saeculi</seg>
          <seg type="verse" n="11">confitebor tibi in saeculum quia fecisti et expectabo nomen tuum quoniam bonum in conspectu sanctorum tuorum</seg>
        </div>
        <div type="chapter" n="52">
          <seg type="verse" n="1">in finem pro Melech intellegentiae David dixit insipiens in corde suo non est Deus</seg>
          <seg type="verse" n="2">corrupti sunt et abominabiles facti sunt in iniquitatibus non est qui faciat bonum</seg>
          <seg type="verse" n="3">Deus de caelo prospexit in filios hominum ut videat si est intellegens %aut; requirens Deum</seg>
          <seg type="verse" n="4">omnes declinaverunt simul inutiles facti sunt non est qui faciat bonum non est usque ad unum</seg>
          <seg type="verse" n="5">nonne scient %omnes; qui operantur iniquitatem qui devorant plebem meam ut cibum panis</seg>
          <seg type="verse" n="6">Deum non invocaverunt illic trepidabunt timore ubi non fuit timor quoniam Deus dissipavit ossa eorum qui hominibus placent confusi sunt quoniam Deus sprevit eos</seg>
          <seg type="verse" n="7">quis dabit ex Sion salutare Israhel dum convertit Deus captivitatem plebis suae exultabit Iacob et laetabitur Israhel</seg>
        </div>
        <div type="chapter" n="53">
          <seg type="verse" n="1">in finem in carminibus intellectus David</seg>
          <seg type="verse" n="2">cum venissent Ziphei et dixissent ad Saul nonne David absconditus est apud nos</seg>
          <seg type="verse" n="3">Deus in nomine tuo salvum me fac et in virtute tua iudica me</seg>
          <seg type="verse" n="4">Deus exaudi orationem meam auribus percipe verba oris mei</seg>
          <seg type="verse" n="5">quoniam alieni insurrexerunt adversum me et fortes quaesierunt animam meam non proposuerunt Deum ante conspectum suum diapsalma</seg>
          <seg type="verse" n="6">ecce enim Deus adiuvat me Dominus susceptor animae meae</seg>
          <seg type="verse" n="7">avertet mala inimicis meis in veritate tua disperde illos</seg>
          <seg type="verse" n="8">voluntarie sacrificabo tibi confitebor nomini tuo Domine quoniam bonum</seg>
          <seg type="verse" n="9">quoniam ex omni tribulatione eripuisti me et super inimicos meos despexit oculus meus</seg>
        </div>
        <div type="chapter" n="54">
          <seg type="verse" n="1">in finem in carminibus intellectus David</seg>
          <seg type="verse" n="2">exaudi Deus orationem meam et ne despexeris deprecationem meam</seg>
          <seg type="verse" n="3">intende mihi et exaudi me contristatus sum in exercitatione mea et conturbatus sum</seg>
          <seg type="verse" n="4">a voce inimici et a tribulatione peccatoris quoniam declinaverunt in me iniquitatem et in ira molesti erant mihi</seg>
          <seg type="verse" n="5">cor meum conturbatum est in me et formido mortis cecidit super me</seg>
          <seg type="verse" n="6">timor et tremor venit super me et contexit me tenebra</seg>
          <seg type="verse" n="7">et dixi quis dabit mihi pinnas sicut columbae et volabo et requiescam</seg>
          <seg type="verse" n="8">ecce elongavi fugiens et mansi in solitudine diapsalma</seg>
          <seg type="verse" n="9">expectabam eum qui salvum me fecit a pusillanimitate spiritus et a tempestate</seg>
          <seg type="verse" n="10">praecipita Domine divide linguas eorum quoniam vidi iniquitatem et contradictionem in civitate</seg>
          <seg type="verse" n="11">die et nocte circumdabit eam super muros eius et iniquitas et labor in medio eius</seg>
          <seg type="verse" n="12">et iniustitia et non defecit de plateis eius usura et dolus</seg>
          <seg type="verse" n="13">quoniam si inimicus maledixisset mihi sustinuissem utique et si is qui oderat me super me magna locutus fuisset abscondissem me forsitan ab eo</seg>
          <seg type="verse" n="14">tu vero homo unianimis dux meus et notus meus</seg>
          <seg type="verse" n="15">qui simul mecum dulces capiebas cibos in domo Dei ambulavimus cum consensu</seg>
          <seg type="verse" n="16">veniat mors super illos et descendant in infernum viventes quoniam nequitiae in habitaculis eorum in medio eorum</seg>
          <seg type="verse" n="17">ego %autem; ad Deum clamavi et Dominus salvabit me</seg>
          <seg type="verse" n="18">vespere et mane et meridie narrabo et adnuntiabo et exaudiet vocem meam</seg>
          <seg type="verse" n="19">redimet in pace animam meam ab his qui adpropinquant mihi quoniam inter multos erant mecum</seg>
          <seg type="verse" n="20">exaudiet Deus et humiliabit illos qui est ante saecula diapsalma non enim est illis commutatio et non timuerunt Deum</seg>
          <seg type="verse" n="21">extendit manum suam in retribuendo contaminaverunt testamentum eius</seg>
          <seg type="verse" n="22">divisi sunt ab ira vultus eius et adpropinquavit cor illius molliti sunt sermones eius super oleum et ipsi sunt iacula</seg>
          <seg type="verse" n="23">iacta super Dominum curam tuam et ipse te enutriet non dabit in aeternum fluctuationem iusto</seg>
          <seg type="verse" n="24">tu vero Deus deduces eos in puteum interitus viri sanguinum et doli non dimidiabunt dies suos ego autem sperabo in te Domine</seg>
        </div>
        <div type="chapter" n="55">
          <seg type="verse" n="1">in finem pro populo qui a sanctis longe factus est David in tituli inscriptione cum tenuerunt eum Allophili in Geth</seg>
          <seg type="verse" n="2">miserere mei Deus quoniam conculcavit me homo tota die inpugnans tribulavit me</seg>
          <seg type="verse" n="3">conculcaverunt me inimici mei tota die quoniam multi bellantes adversum me</seg>
          <seg type="verse" n="4">ab altitudine diei timebo ego vero in te sperabo</seg>
          <seg type="verse" n="5">in Deo laudabo sermones meos in Deo speravi non timebo quid faciat mihi caro</seg>
          <seg type="verse" n="6">tota die verba mea execrabantur adversum me omnia consilia eorum in malum</seg>
          <seg type="verse" n="7">inhabitabunt et abscondent ipsi calcaneum meum observabunt sicut sustinuerunt animam meam</seg>
          <seg type="verse" n="8">pro nihilo salvos facies illos in ira populos confringes Deus</seg>
          <seg type="verse" n="9">vitam meam adnuntiavi tibi posuisti lacrimas meas in conspectu tuo sicut et in promissione tua</seg>
          <seg type="verse" n="10">tunc convertentur inimici mei retrorsum in quacumque die invocavero te ecce cognovi quoniam Deus meus es</seg>
          <seg type="verse" n="11">in Deo laudabo verbum in Domino laudabo sermonem in Deo speravi non timebo quid faciat mihi homo</seg>
          <seg type="verse" n="12">in me sunt Deus vota tua; % quae; reddam laudationes tibi</seg>
          <seg type="verse" n="13">quoniam eripuisti animam meam de morte et pedes meos de lapsu ut placeam coram Deo in lumine viventium</seg>
        </div>
        <div type="chapter" n="56">
          <seg type="verse" n="1">in finem ne disperdas David in tituli inscriptione cum fugeret a facie Saul in spelunca</seg>
          <seg type="verse" n="2">miserere mei Deus miserere mei quoniam in te confidit anima mea et in umbra alarum tuarum sperabo donec transeat iniquitas</seg>
          <seg type="verse" n="3">clamabo ad Deum altissimum Deum qui benefecit mihi</seg>
          <seg type="verse" n="4">misit de caelo et liberavit me dedit in obprobrium conculcantes me diapsalma misit Deus misericordiam suam et veritatem suam</seg>
          <seg type="verse" n="5">et eripuit animam meam de medio catulorum leonum dormivi conturbatus filii hominum dentes eorum arma et sagittae et lingua eorum gladius acutus</seg>
          <seg type="verse" n="6">exaltare super caelos Deus et in omnem terram gloria tua</seg>
          <seg type="verse" n="7">laqueum paraverunt pedibus meis et incurvaverunt animam meam foderunt ante faciem meam foveam et inciderunt in eam diapsalma</seg>
          <seg type="verse" n="8">paratum cor meum Deus paratum cor meum cantabo et psalmum dicam</seg>
          <seg type="verse" n="9">exsurge gloria mea exsurge psalterium et cithara exsurgam diluculo</seg>
          <seg type="verse" n="10">confitebor tibi in populis Domine psalmum dicam tibi in gentibus</seg>
          <seg type="verse" n="11">quoniam magnificata est usque ad caelos misericordia tua et usque ad nubes veritas tua</seg>
          <seg type="verse" n="12">exaltare super caelos Deus et super omnem terram gloria tua</seg>
        </div>
        <div type="chapter" n="57">
          <seg type="verse" n="1">in finem ne disperdas David in tituli inscriptione</seg>
          <seg type="verse" n="2">si vere utique iustitiam loquimini recta iudicate filii hominum</seg>
          <seg type="verse" n="3">etenim in corde iniquitates operamini in terra iniustitiam manus vestrae concinnant</seg>
          <seg type="verse" n="4">alienati sunt peccatores a vulva erraverunt ab utero locuti sunt falsa</seg>
          <seg type="verse" n="5">furor illis secundum similitudinem serpentis sicut aspidis surdae et obturantis aures suas</seg>
          <seg type="verse" n="6">quae non exaudiet vocem incantantium et venefici incantantis sapienter</seg>
          <seg type="verse" n="7">Deus conteret dentes eorum in ore ipsorum molas leonum confringet Dominus</seg>
          <seg type="verse" n="8">ad nihilum devenient tamquam aqua decurrens intendit arcum suum donec infirmentur</seg>
          <seg type="verse" n="9">sicut cera quae fluit auferentur supercecidit ignis et non viderunt solem</seg>
          <seg type="verse" n="10">priusquam intellegerent spinae vestrae ramnum sicut viventes sicut in ira absorbet vos</seg>
          <seg type="verse" n="11">laetabitur iustus cum viderit vindictam manus suas lavabit in sanguine peccatoris</seg>
          <seg type="verse" n="12">et dicet homo si utique est fructus iusto utique est Deus iudicans eos in terra</seg>
        </div>
        <div type="chapter" n="58">
          <seg type="verse" n="1">in finem ne disperdas David in tituli inscriptione quando misit Saul et custodivit domum eius ut interficeret eum</seg>
          <seg type="verse" n="2">eripe me de inimicis meis Deus et ab insurgentibus in me libera me</seg>
          <seg type="verse" n="3">eripe me de operantibus iniquitatem et de viris sanguinum salva me</seg>
          <seg type="verse" n="4">quia ecce ceperunt animam meam inruerunt in me fortes</seg>
          <seg type="verse" n="5">neque iniquitas mea neque peccatum meum Domine sine iniquitate cucurri et direxi</seg>
          <seg type="verse" n="6">exsurge in occursum meum et vide et tu Domine Deus virtutum Deus Israhel intende ad visitandas omnes gentes non miserearis omnibus qui operantur iniquitatem diapsalma</seg>
          <seg type="verse" n="7">convertentur ad vesperam et famem patientur ut canes et circuibunt civitatem</seg>
          <seg type="verse" n="8">ecce loquentur in ore suo et gladius in labiis eorum quoniam quis audivit</seg>
          <seg type="verse" n="9">et tu Domine deridebis eos ad nihilum deduces omnes gentes</seg>
          <seg type="verse" n="10">fortitudinem meam ad te custodiam quia Deus susceptor meus</seg>
          <seg type="verse" n="11">Deus meus voluntas eius praeveniet me</seg>
          <seg type="verse" n="12">Deus ostendet mihi super inimicos meos ne occidas eos nequando obliviscantur populi mei disperge illos in virtute tua et depone eos protector meus Domine</seg>
          <seg type="verse" n="13">delictum oris eorum sermonem labiorum ipsorum et conprehendantur in superbia sua et de execratione et mendacio adnuntiabuntur</seg>
          <seg type="verse" n="14">in consummatione in ira consummationis et non erunt et scient quia Deus dominatur Iacob finium terrae diapsalma</seg>
          <seg type="verse" n="15">convertentur ad vesperam et famem patientur ut canes et circuibunt civitatem</seg>
          <seg type="verse" n="16">ipsi dispergentur ad manducandum si vero non fuerint saturati et murmurabunt</seg>
          <seg type="verse" n="17">ego autem cantabo fortitudinem tuam et exultabo mane misericordiam tuam quia factus es susceptor meus et refugium meum in die tribulationis meae</seg>
          <seg type="verse" n="18">adiutor meus tibi psallam quia Deus susceptor meus es Deus meus misericordia mea</seg>
        </div>
        <div type="chapter" n="59">
          <seg type="verse" n="1">in finem his qui inmutabuntur in tituli inscriptione David in doctrina</seg>
          <seg type="verse" n="2">cum succendit Syriam Mesopotamiam et Syriam Soba et convertit Ioab et percussit vallem Salinarum duodecim milia</seg>
          <seg type="verse" n="3">Deus reppulisti nos et destruxisti nos iratus es et misertus es nobis</seg>
          <seg type="verse" n="4">commovisti terram et turbasti eam sana contritiones eius quia commota est</seg>
          <seg type="verse" n="5">ostendisti populo tuo dura potasti nos vino conpunctionis</seg>
          <seg type="verse" n="6">dedisti metuentibus te significationem ut fugiant a facie arcus diapsalma ut liberentur dilecti tui</seg>
          <seg type="verse" n="7">salvum fac dextera tua et exaudi me</seg>
          <seg type="verse" n="8">Deus locutus est in sancto suo laetabor et partibor Sicima et convallem tabernaculorum metibor</seg>
          <seg type="verse" n="9">meus est Galaad et meus %est; Manasses et Effraim fortitudo capitis mei Iuda rex meus</seg>
          <seg type="verse" n="10">Moab olla spei meae in Idumeam extendam calciamentum meum mihi alienigenae subditi sunt</seg>
          <seg type="verse" n="11">quis deducet me in civitatem munitam quis deducet me usque in Idumeam</seg>
          <seg type="verse" n="12">nonne tu Deus qui reppulisti nos et non egredieris Deus in virtutibus nostris</seg>
          <seg type="verse" n="13">da nobis auxilium de tribulatione et vana salus hominis</seg>
          <seg type="verse" n="14">in Deo faciemus virtutem et ipse ad nihilum deducet tribulantes nos</seg>
        </div>
        <div type="chapter" n="60">
          <seg type="verse" n="1">in finem in hymnis David</seg>
          <seg type="verse" n="2">exaudi Deus deprecationem meam intende orationi meae</seg>
          <seg type="verse" n="3">a finibus terrae ad te clamavi dum anxiaretur cor meum in petra exaltasti me deduxisti me</seg>
          <seg type="verse" n="4">quia factus es spes mea turris fortitudinis a facie inimici</seg>
          <seg type="verse" n="5">inhabitabo in tabernaculo tuo in saecula protegar in velamento alarum tuarum diapsalma</seg>
          <seg type="verse" n="6">quoniam tu Deus meus exaudisti orationem meam dedisti hereditatem timentibus nomen tuum</seg>
          <seg type="verse" n="7">dies super dies regis adicies annos eius usque in diem generationis et generationis</seg>
          <seg type="verse" n="8">permanet in aeternum in conspectu Dei misericordiam et veritatem quis requiret eius</seg>
          <seg type="verse" n="9">sic psalmum dicam nomini tuo in saeculum saeculi ut reddam vota mea de die in diem</seg>
        </div>
        <div type="chapter" n="61">
          <seg type="verse" n="1">in finem pro Idithun psalmus David</seg>
          <seg type="verse" n="2">nonne Deo subiecta erit anima mea ab ipso enim salutare meum</seg>
          <seg type="verse" n="3">nam et ipse Deus meus et salutaris meus susceptor meus non movebor amplius</seg>
          <seg type="verse" n="4">quousque inruitis in hominem interficitis universi vos tamquam parieti inclinato et maceriae depulsae</seg>
          <seg type="verse" n="5">verumtamen pretium meum cogitaverunt repellere cucurri in siti ore suo benedicebant et corde suo maledicebant diapsalma</seg>
          <seg type="verse" n="6">verumtamen Deo subiecta esto anima mea quoniam ab ipso patientia mea</seg>
          <seg type="verse" n="7">quia ipse Deus meus et salvator meus adiutor meus non emigrabo</seg>
          <seg type="verse" n="8">in Deo salutare meum et gloria mea Deus auxilii mei et spes mea in Deo est</seg>
          <seg type="verse" n="9">sperate in eo omnis congregatio populi effundite coram illo corda vestra Deus adiutor noster in aeternum</seg>
          <seg type="verse" n="10">verumtamen vani filii hominum mendaces filii hominum in stateris ut decipiant ipsi de vanitate in id ipsum</seg>
          <seg type="verse" n="11">nolite sperare in iniquitate et rapinas nolite concupiscere divitiae si affluant nolite cor adponere</seg>
          <seg type="verse" n="12">semel locutus est Deus duo haec audivi quia potestas Dei</seg>
          <seg type="verse" n="13">et tibi Domine misericordia quia tu reddes unicuique iuxta opera sua</seg>
        </div>
        <div type="chapter" n="62">
          <seg type="verse" n="1">psalmus David cum esset in deserto Iudaeae</seg>
          <seg type="verse" n="2">Deus Deus meus ad te de luce vigilo sitivit in te anima mea quam multipliciter tibi caro mea</seg>
          <seg type="verse" n="3">in terra deserta et invia et inaquosa sic in sancto apparui tibi ut viderem virtutem tuam et gloriam tuam</seg>
          <seg type="verse" n="4">quoniam melior est misericordia tua super vitas labia mea laudabunt te</seg>
          <seg type="verse" n="5">sic benedicam te in vita mea in nomine tuo levabo manus meas</seg>
          <seg type="verse" n="6">sicut adipe et pinguidine repleatur anima mea et labia exultationis laudabit os meum</seg>
          <seg type="verse" n="7">si memor fui tui super stratum meum in matutinis meditabar in te</seg>
          <seg type="verse" n="8">quia fuisti adiutor meus et in velamento alarum tuarum exultabo</seg>
          <seg type="verse" n="9">adhesit anima mea post te me suscepit dextera tua</seg>
          <seg type="verse" n="10">ipsi vero in vanum quaesierunt animam meam introibunt in inferiora terrae</seg>
          <seg type="verse" n="11">tradentur in manus gladii partes vulpium erunt</seg>
          <seg type="verse" n="12">rex vero laetabitur in Deo laudabitur omnis qui iurat in eo quia obstructum est os loquentium iniqua</seg>
        </div>
        <div type="chapter" n="63">
          <seg type="verse" n="1">in finem psalmus David</seg>
          <seg type="verse" n="2">exaudi Deus orationem meam cum deprecor a timore inimici eripe animam meam</seg>
          <seg type="verse" n="3">protexisti me a conventu malignantium a multitudine operantium iniquitatem</seg>
          <seg type="verse" n="4">quia exacuerunt ut gladium linguas suas intenderunt arcum rem amaram</seg>
          <seg type="verse" n="5">ut sagittent in occultis inmaculatum</seg>
          <seg type="verse" n="6">subito sagittabunt eum et non timebunt firmaverunt sibi sermonem nequam narraverunt ut absconderent laqueos dixerunt quis videbit eos</seg>
          <seg type="verse" n="7">scrutati sunt iniquitates defecerunt scrutantes scrutinio accedet homo et cor altum</seg>
          <seg type="verse" n="8">et exaltabitur Deus sagittae parvulorum factae sunt plagae eorum</seg>
          <seg type="verse" n="9">et infirmatae sunt contra eos linguae eorum conturbati sunt omnes qui videbant eos</seg>
          <seg type="verse" n="10">et timuit omnis homo et adnuntiaverunt opera Dei et facta eius intellexerunt</seg>
          <seg type="verse" n="11">laetabitur iustus in Domino et sperabit in eo et laudabuntur omnes recti corde</seg>
        </div>
        <div type="chapter" n="64">
          <seg type="verse" n="1">in finem psalmus David canticum; Hieremiae et Aggei de verbo peregrinationis quando incipiebant proficisci</seg>
          <seg type="verse" n="2">te decet hymnus Deus in Sion et tibi reddetur votum in Hierusalem</seg>
          <seg type="verse" n="3">exaudi orationem ad te omnis caro veniet</seg>
          <seg type="verse" n="4">verba iniquorum praevaluerunt super nos et impietatibus nostris tu propitiaberis</seg>
          <seg type="verse" n="5">beatus quem elegisti et adsumpsisti inhabitabit in atriis tuis replebimur in bonis domus tuae sanctum est templum tuum</seg>
          <seg type="verse" n="6">mirabile in aequitate exaudi nos Deus salutaris noster spes omnium finium terrae et in mari longe</seg>
          <seg type="verse" n="7">praeparans montes in virtute tua accinctus potentia</seg>
          <seg type="verse" n="8">qui conturbas profundum maris sonum fluctuum eius turbabuntur gentes</seg>
          <seg type="verse" n="9">et timebunt qui inhabitant terminos a signis tuis exitus matutini et vespere delectabis</seg>
          <seg type="verse" n="10">visitasti terram et inebriasti eam multiplicasti locupletare eam flumen Dei repletum est aquis parasti cibum illorum quoniam ita est praeparatio eius</seg>
          <seg type="verse" n="11">rivos eius inebria multiplica genimina eius in stillicidiis eius laetabitur germinans</seg>
          <seg type="verse" n="12">benedices coronae anni benignitatis tuae et campi tui replebuntur ubertate</seg>
          <seg type="verse" n="13">pinguescent speciosa deserti et exultatione colles accingentur</seg>
          <seg type="verse" n="14">induti sunt arietes ovium et valles abundabunt frumento clamabunt etenim hymnum dicent</seg>
        </div>
        <div type="chapter" n="65">
          <seg type="verse" n="1">in finem canticum psalmi resurrectionis iubilate Deo omnis terra</seg>
          <seg type="verse" n="2">psalmum dicite nomini eius date gloriam laudi eius</seg>
          <seg type="verse" n="3">dicite Deo quam terribilia sunt opera tua Domine in multitudine virtutis tuae mentientur tibi inimici tui</seg>
          <seg type="verse" n="4">omnis terra adorent te et psallant tibi psalmum dicant nomini tuo diapsalma</seg>
          <seg type="verse" n="5">venite et videte opera Dei terribilis in consiliis super filios hominum</seg>
          <seg type="verse" n="6">qui convertit mare in aridam in flumine pertransibunt pede ibi laetabimur in ipso</seg>
          <seg type="verse" n="7">qui dominatur in virtute sua in aeternum oculi eius super gentes respiciunt qui exasperant non exaltentur in semet ipsis diapsalma</seg>
          <seg type="verse" n="8">benedicite gentes Deum nostrum et auditam facite vocem laudis eius</seg>
          <seg type="verse" n="9">qui posuit animam meam ad vitam et non dedit in commotionem pedes meos</seg>
          <seg type="verse" n="10">quoniam probasti nos Deus igne nos examinasti sicut examinatur argentum</seg>
          <seg type="verse" n="11">induxisti nos in laqueum posuisti tribulationes in dorso nostro</seg>
          <seg type="verse" n="12">inposuisti homines super capita nostra transivimus per ignem et aquam et eduxisti nos in refrigerium</seg>
          <seg type="verse" n="13">introibo in domum tuam in holocaustis reddam tibi vota mea</seg>
          <seg type="verse" n="14">quae distinxerunt labia mea et locutum est os meum in tribulatione mea</seg>
          <seg type="verse" n="15">holocausta medullata offeram tibi cum incensu arietum offeram tibi boves cum hircis diapsalma</seg>
          <seg type="verse" n="16">venite audite et narrabo omnes qui timetis Deum quanta fecit animae meae</seg>
          <seg type="verse" n="17">ad ipsum ore meo clamavi et exaltavi sub lingua mea</seg>
          <seg type="verse" n="18">iniquitatem si aspexi in corde meo non exaudiat Dominus</seg>
          <seg type="verse" n="19">propterea exaudivit Deus adtendit voci deprecationis meae</seg>
          <seg type="verse" n="20">benedictus Deus qui non amovit orationem meam et misericordiam suam a me</seg>
        </div>
        <div type="chapter" n="66">
          <seg type="verse" n="1">in finem in hymnis psalmus cantici</seg>
          <seg type="verse" n="2">Deus misereatur nostri et benedicat nobis inluminet vultum suum super nos et misereatur nostri diapsalma</seg>
          <seg type="verse" n="3">ut cognoscamus in terra viam tuam in omnibus gentibus salutare tuum</seg>
          <seg type="verse" n="4">confiteantur tibi populi Deus confiteantur tibi populi omnes</seg>
          <seg type="verse" n="5">laetentur et exultent gentes quoniam iudicas populos in aequitate et gentes in terra diriges diapsalma</seg>
          <seg type="verse" n="6">confiteantur tibi populi Deus confiteantur tibi populi omnes</seg>
          <seg type="verse" n="7">terra dedit fructum suum benedicat nos Deus Deus noster</seg>
          <seg type="verse" n="8">benedicat nos Deus et metuant eum omnes fines terrae</seg>
        </div>
        <div type="chapter" n="67">
          <seg type="verse" n="1">in finem David psalmus cantici</seg>
          <seg type="verse" n="2">exsurgat Deus et dissipentur inimici eius et fugiant qui oderunt eum a facie eius</seg>
          <seg type="verse" n="3">sicut deficit fumus deficiant sicut fluit cera a facie ignis sic pereant peccatores a facie Dei</seg>
          <seg type="verse" n="4">et iusti epulentur exultent in conspectu Dei delectentur in laetitia</seg>
          <seg type="verse" n="5">cantate Deo psalmum dicite nomini eius iter facite ei qui ascendit super occasum Dominus nomen illi et exultate in conspectu eius turbabuntur a facie eius</seg>
          <seg type="verse" n="6">patris orfanorum et iudicis viduarum Deus in loco sancto suo</seg>
          <seg type="verse" n="7">Deus inhabitare facit unius moris in domo qui educit vinctos in fortitudine similiter eos qui exasperant qui habitant in sepulchris</seg>
          <seg type="verse" n="8">Deus cum egredereris in conspectu populi tui cum pertransieris in deserto diapsalma</seg>
          <seg type="verse" n="9">terra mota est etenim caeli distillaverunt a facie Dei Sinai a facie Dei Israhel</seg>
          <seg type="verse" n="10">pluviam voluntariam segregabis Deus hereditati tuae et infirmata est tu vero perfecisti eam</seg>
          <seg type="verse" n="11">animalia tua habitant in ea parasti in dulcedine tua pauperi Deus</seg>
          <seg type="verse" n="12">Dominus dabit verbum evangelizantibus virtute multa</seg>
          <seg type="verse" n="13">rex virtutum dilecti dilecti; et speciei domus dividere spolia</seg>
          <seg type="verse" n="14">si dormiatis inter medios cleros pinnae columbae deargentatae et posteriora dorsi eius in pallore auri</seg>
          <seg type="verse" n="15">dum discernit Caelestis reges super eam nive dealbabuntur in Selmon</seg>
          <seg type="verse" n="16">mons Dei mons pinguis mons coagulatus mons pinguis</seg>
          <seg type="verse" n="17">ut quid suspicamini montes coagulatos mons in quo beneplacitum est Deo habitare in eo etenim Dominus habitabit in finem</seg>
          <seg type="verse" n="18">currus Dei decem milibus multiplex milia laetantium Dominus in eis in Sina in sancto</seg>
          <seg type="verse" n="19">ascendisti in altum cepisti captivitatem accepisti dona in hominibus etenim non credentes inhabitare Dominum Deus</seg>
          <seg type="verse" n="20">benedictus Dominus die cotidie prosperum iter faciet nobis Deus salutarium nostrorum diapsalma</seg>
          <seg type="verse" n="21">Deus noster Deus salvos faciendi et Domini Domini exitus mortis</seg>
          <seg type="verse" n="22">verumtamen Deus confringet capita inimicorum suorum verticem capilli perambulantium in delictis suis</seg>
          <seg type="verse" n="23">dixit Dominus ex Basan convertam convertam in profundis maris</seg>
          <seg type="verse" n="24">ut intinguatur pes tuus in sanguine lingua canum tuorum ex inimicis ab ipso</seg>
          <seg type="verse" n="25">viderunt ingressus tui Deus ingressus Dei mei regis mei qui est in sancto</seg>
          <seg type="verse" n="26">praevenerunt principes coniuncti psallentibus in medio iuvencularum tympanistriarum</seg>
          <seg type="verse" n="27">in ecclesiis benedicite Deum Dominum de fontibus Israhel</seg>
          <seg type="verse" n="28">ibi Beniamin adulescentulus in mentis excessu principes Iuda duces eorum principes Zabulon principes Nepthali</seg>
          <seg type="verse" n="29">manda Deus virtutem tuam confirma Deus hoc quod operatus es nobis</seg>
          <seg type="verse" n="30">a templo tuo in Hierusalem tibi adferent reges munera</seg>
          <seg type="verse" n="31">increpa feras harundinis congregatio taurorum in vaccis populorum ut excludant eos qui probati sunt argento dissipa gentes quae bella volunt</seg>
          <seg type="verse" n="32">venient legati ex Aegypto Aethiopia praeveniet manus eius Deo</seg>
          <seg type="verse" n="33">regna terrae cantate Deo psallite Domino diapsalma %psallite Deo;</seg>
          <seg type="verse" n="34">qui ascendit super caelum caeli ad orientem ecce dabit voci suae vocem virtutis</seg>
          <seg type="verse" n="35">date gloriam Deo super Israhel magnificentia eius et virtus eius in nubibus</seg>
          <seg type="verse" n="36">mirabilis Deus in sanctis suis Deus Israhel ipse dabit virtutem et fortitudinem plebi suae benedictus Deus</seg>
        </div>
        <div type="chapter" n="68">
          <seg type="verse" n="1">in finem pro his qui commutabuntur David</seg>
          <seg type="verse" n="2">salvum me fac Deus quoniam intraverunt aquae usque ad animam meam</seg>
          <seg type="verse" n="3">infixus sum in limum profundi et non est substantia veni in altitudines maris et tempestas demersit me</seg>
          <seg type="verse" n="4">laboravi clamans raucae factae sunt fauces meae defecerunt oculi mei dum spero in Deum meum</seg>
          <seg type="verse" n="5">multiplicati sunt super capillos capitis mei qui oderunt me gratis confortati sunt qui persecuti sunt me inimici mei iniuste quae non rapui tunc exsolvebam</seg>
          <seg type="verse" n="6">Deus tu scis insipientiam meam et delicta mea a te non sunt abscondita</seg>
          <seg type="verse" n="7">non erubescant in me qui expectant te Domine Domine virtutum non confundantur super me qui quaerunt te Deus Israhel</seg>
          <seg type="verse" n="8">quoniam propter te sustinui obprobrium operuit confusio faciem meam</seg>
          <seg type="verse" n="9">extraneus factus sum fratribus meis et peregrinus filiis matris meae</seg>
          <seg type="verse" n="10">quoniam zelus domus tuae comedit me et obprobria exprobrantium tibi ceciderunt super me</seg>
          <seg type="verse" n="11">et operui in ieiunio animam meam et factum est in obprobrium mihi</seg>
          <seg type="verse" n="12">et posui vestimentum meum cilicium et factus sum illis in parabolam</seg>
          <seg type="verse" n="13">adversum me exercebantur qui sedebant in porta et in me psallebant qui bibebant vinum</seg>
          <seg type="verse" n="14">ego vero orationem meam ad te Domine tempus beneplaciti Deus in multitudine misericordiae tuae exaudi me in veritate salutis tuae</seg>
          <seg type="verse" n="15">eripe me de luto ut non infigar liberer ab his qui oderunt me et de profundis aquarum</seg>
          <seg type="verse" n="16">non me demergat tempestas aquae neque absorbeat me profundum neque urgeat super me puteus os suum</seg>
          <seg type="verse" n="17">exaudi me Domine quoniam benigna est misericordia tua secundum multitudinem miserationum tuarum respice me</seg>
          <seg type="verse" n="18">et ne avertas faciem tuam a puero tuo quoniam tribulor velociter exaudi me</seg>
          <seg type="verse" n="19">intende animae meae et libera eam propter inimicos meos eripe me</seg>
          <seg type="verse" n="20">tu scis inproperium meum et confusionem et reverentiam meam</seg>
          <seg type="verse" n="21">in conspectu tuo sunt omnes qui tribulant me inproperium expectavit cor meum et miseriam et sustinui qui simul contristaretur et non fuit et qui consolaretur et non inveni</seg>
          <seg type="verse" n="22">et dederunt in escam meam fel et in siti mea potaverunt me aceto</seg>
          <seg type="verse" n="23">fiat mensa eorum coram ipsis in laqueum et in retributiones et in scandalum</seg>
          <seg type="verse" n="24">obscurentur oculi eorum ne videant et dorsum eorum semper incurva</seg>
          <seg type="verse" n="25">effunde super eos iram tuam et furor irae tuae conprehendat eos</seg>
          <seg type="verse" n="26">fiat habitatio eorum deserta et in tabernaculis eorum non sit qui inhabitet</seg>
          <seg type="verse" n="27">quoniam quem tu percussisti persecuti sunt et super dolorem vulnerum meorum addiderunt</seg>
          <seg type="verse" n="28">adpone iniquitatem super iniquitatem eorum et non intrent in iustitia tua</seg>
          <seg type="verse" n="29">deleantur de libro viventium et cum iustis non scribantur</seg>
          <seg type="verse" n="30">ego sum pauper et dolens salus tua Deus suscepit me</seg>
          <seg type="verse" n="31">laudabo nomen Dei cum cantico magnificabo eum in laude</seg>
          <seg type="verse" n="32">et placebit Deo super vitulum novellum cornua producentem et ungulas</seg>
          <seg type="verse" n="33">videant pauperes et laetentur quaerite Deum et vivet anima vestra</seg>
          <seg type="verse" n="34">quoniam exaudivit pauperes Dominus et vinctos suos non despexit</seg>
          <seg type="verse" n="35">laudent illum caeli et terra mare et omnia reptilia in eis</seg>
          <seg type="verse" n="36">quoniam Deus salvam faciet Sion et aedificabuntur civitates Iudaeae et inhabitabunt ibi et hereditate adquirent eam</seg>
          <seg type="verse" n="37">et semen servorum eius possidebunt eam et qui diligunt nomen eius habitabunt in ea</seg>
        </div>
        <div type="chapter" n="69">
          <seg type="verse" n="1">in finem David in rememoratione eo quod salvum me fecit Dominus</seg>
          <seg type="verse" n="2">Deus in adiutorium meum intende Domine ad adiuvandum me festina;</seg>
          <seg type="verse" n="3">confundantur et revereantur qui quaerunt animam meam</seg>
          <seg type="verse" n="4">avertantur retrorsum et erubescant qui volunt mihi mala avertantur statim erubescentes qui dicunt %mihi; euge euge</seg>
          <seg type="verse" n="5">exultent et laetentur in te omnes qui quaerunt te et dicant semper magnificetur Deus qui diligunt salutare tuum</seg>
          <seg type="verse" n="6">ego vero egenus et pauper Deus adiuva me adiutor meus et liberator meus es tu Domine ne moreris</seg>
          <seg type="verse" n="7"></seg>
          <seg type="verse" n="8"></seg>
          <seg type="verse" n="9"></seg>
        </div>
        <div type="chapter" n="70">
          <seg type="verse" n="1">David psalmus filiorum Ionadab et priorum captivorum in te Domine speravi non confundar in aeternum</seg>
          <seg type="verse" n="2">in iustitia tua libera me et eripe me inclina ad me aurem tuam et salva me</seg>
          <seg type="verse" n="3">esto mihi in Deum protectorem et in locum munitum ut salvum me facias quoniam firmamentum meum et refugium meum es tu</seg>
          <seg type="verse" n="4">Deus meus eripe me de manu peccatoris de manu contra legem agentis et iniqui</seg>
          <seg type="verse" n="5">quoniam tu es patientia mea Domine Domine spes mea a iuventute mea</seg>
          <seg type="verse" n="6">in te confirmatus sum ex utero de ventre matris meae tu es protector meus in te cantatio mea semper</seg>
          <seg type="verse" n="7">tamquam prodigium factus sum multis et tu adiutor fortis</seg>
          <seg type="verse" n="8">repleatur os meum laude ut cantem gloriam tuam tota die magnitudinem tuam</seg>
          <seg type="verse" n="9">non proicias me in tempore senectutis cum deficiet virtus mea ne derelinquas me</seg>
          <seg type="verse" n="10">quia dixerunt inimici mei mihi et qui custodiebant animam meam consilium fecerunt in unum</seg>
          <seg type="verse" n="11">dicentes Deus dereliquit eum persequimini et conprehendite eum quia non est qui eripiat</seg>
          <seg type="verse" n="12">Deus ne elongeris a me Deus meus in adiutorium meum respice</seg>
          <seg type="verse" n="13">confundantur et deficiant detrahentes animae meae operiantur confusione et pudore qui quaerunt mala mihi</seg>
          <seg type="verse" n="14">ego autem semper sperabo et adiciam super omnem laudem tuam</seg>
          <seg type="verse" n="15">os meum adnuntiabit iustitiam tuam tota die salutem tuam quoniam non cognovi litteraturam</seg>
          <seg type="verse" n="16">introibo in potentiam Domini Domine memorabor iustitiae tuae solius</seg>
          <seg type="verse" n="17">Deus docuisti me ex iuventute mea et usque nunc pronuntiabo mirabilia tua</seg>
          <seg type="verse" n="18">et usque in senectam et senium Deus ne derelinquas me donec adnuntiem brachium tuum generationi omni quae ventura est potentiam tuam</seg>
          <seg type="verse" n="19">et iustitiam tuam Deus usque in altissima quae fecisti magnalia Deus quis similis tibi</seg>
          <seg type="verse" n="20">quantas ostendisti mihi tribulationes multas et malas et conversus vivificasti me et de abyssis terrae iterum reduxisti me</seg>
          <seg type="verse" n="21">multiplicasti magnificentiam tuam et conversus consolatus es me</seg>
          <seg type="verse" n="22">nam et ego confitebor tibi in vasis psalmi veritatem tuam Deus psallam tibi in cithara Sanctus Israhel</seg>
          <seg type="verse" n="23">exultabunt labia mea cum cantavero tibi et anima mea quam redemisti</seg>
          <seg type="verse" n="24">sed et lingua mea tota die meditabitur iustitiam tuam cum confusi et reveriti fuerint qui quaerunt mala mihi</seg>
        </div>
        <div type="chapter" n="71">
          <seg type="verse" n="1">in Salomonem</seg>
          <seg type="verse" n="2">Deus iudicium tuum regi da et iustitiam tuam filio regis iudicare populum tuum in iustitia et pauperes tuos in iudicio</seg>
          <seg type="verse" n="3">suscipiant montes pacem populo et colles iustitiam</seg>
          <seg type="verse" n="4">iudicabit pauperes populi et salvos faciet filios pauperum et humiliabit calumniatorem</seg>
          <seg type="verse" n="5">et permanebit cum sole et ante lunam generationes generationum</seg>
          <seg type="verse" n="6">descendet sicut pluvia in vellus et sicut stillicidia stillantia super terram</seg>
          <seg type="verse" n="7">orietur in diebus eius iustitia et abundantia pacis donec auferatur luna</seg>
          <seg type="verse" n="8">et dominabitur a mari usque ad mare et a flumine usque ad terminos orbis terrarum</seg>
          <seg type="verse" n="9">coram illo procident Aethiopes et inimici eius terram lingent</seg>
          <seg type="verse" n="10">reges Tharsis et insulae munera offerent reges Arabum et Saba dona adducent</seg>
          <seg type="verse" n="11">et adorabunt eum omnes reges omnes gentes servient ei</seg>
          <seg type="verse" n="12">quia liberavit pauperem a potente et pauperem cui non erat adiutor</seg>
          <seg type="verse" n="13">parcet pauperi et inopi et animas pauperum salvas faciet</seg>
          <seg type="verse" n="14">ex usuris et iniquitate redimet animas eorum et honorabile nomen eorum coram illo</seg>
          <seg type="verse" n="15">et vivet et dabitur ei de auro Arabiae et orabunt de ipso semper tota die benedicent ei</seg>
          <seg type="verse" n="16">erit firmamentum in terra in summis montium superextolletur super Libanum fructus eius et florebunt de civitate sicut faenum terrae</seg>
          <seg type="verse" n="17">sit nomen eius benedictum in saecula ante solem permanet nomen eius et benedicentur in ipso omnes tribus terrae omnes gentes beatificabunt eum</seg>
          <seg type="verse" n="18">benedictus Dominus Deus Deus Israhel qui facit mirabilia solus</seg>
          <seg type="verse" n="19">et benedictum nomen maiestatis eius in aeternum et replebitur maiestate eius omnis terra fiat fiat</seg>
          <seg type="verse" n="20">defecerunt laudes David filii Iesse</seg>
        </div>
        <div type="chapter" n="72">
          <seg type="verse" n="1">psalmus Asaph quam bonus Israhel Deus his qui recto sunt corde</seg>
          <seg type="verse" n="2">mei autem paene moti sunt pedes paene effusi sunt gressus mei</seg>
          <seg type="verse" n="3">quia zelavi super iniquis pacem peccatorum videns</seg>
          <seg type="verse" n="4">quia non est respectus morti eorum et firmamentum in plaga eorum</seg>
          <seg type="verse" n="5">in labore hominum non sunt et cum hominibus non flagellabuntur</seg>
          <seg type="verse" n="6">ideo tenuit eos superbia operti sunt iniquitate et impietate sua</seg>
          <seg type="verse" n="7">prodiet quasi ex adipe iniquitas eorum transierunt in affectum cordis</seg>
          <seg type="verse" n="8">cogitaverunt et locuti sunt in nequitia iniquitatem in excelso locuti sunt</seg>
          <seg type="verse" n="9">posuerunt in caelum os suum et lingua eorum transivit in terra</seg>
          <seg type="verse" n="10">ideo convertetur populus meus hic et dies pleni invenientur in eis</seg>
          <seg type="verse" n="11">et dixerunt quomodo scit Deus et si est scientia in Excelso</seg>
          <seg type="verse" n="12">ecce ipsi peccatores et abundantes in saeculo obtinuerunt divitias</seg>
          <seg type="verse" n="13">%et dixi; ergo sine causa iustificavi cor meum et lavi inter innocentes manus meas</seg>
          <seg type="verse" n="14">et fui flagellatus tota die et castigatio mea in matutino</seg>
          <seg type="verse" n="15">si dicebam narrabo sic ecce nationem filiorum tuorum reprobavi</seg>
          <seg type="verse" n="16">et existimabam cognoscere hoc labor est ante me</seg>
          <seg type="verse" n="17">donec intrem in sanctuarium Dei intellegam in novissimis eorum</seg>
          <seg type="verse" n="18">verumtamen propter dolos posuisti eis deiecisti eos dum adlevarentur</seg>
          <seg type="verse" n="19">quomodo facti sunt in desolationem subito defecerunt perierunt propter iniquitatem suam</seg>
          <seg type="verse" n="20">velut somnium surgentium Domine in civitate tua imaginem ipsorum ad nihilum rediges</seg>
          <seg type="verse" n="21">quia inflammatum est cor meum et renes mei commutati sunt</seg>
          <seg type="verse" n="22">et ego ad nihilum redactus sum et nescivi</seg>
          <seg type="verse" n="23">ut iumentum factus sum apud te et ego semper tecum</seg>
          <seg type="verse" n="24">tenuisti manum dexteram meam et in voluntate tua deduxisti me et cum gloria suscepisti me</seg>
          <seg type="verse" n="25">quid enim mihi est in caelo et a te quid volui super terram</seg>
          <seg type="verse" n="26">defecit caro mea et cor meum Deus cordis mei et pars mea Deus in aeternum</seg>
          <seg type="verse" n="27">quia ecce qui elongant se a te peribunt perdidisti omnem qui fornicatur abs te</seg>
          <seg type="verse" n="28">mihi autem adherere Deo bonum est ponere in Domino Deo spem meam ut adnuntiem omnes praedicationes tuas % in portis filiae Sion;</seg>
        </div>
        <div type="chapter" n="73">
          <seg type="verse" n="1">intellectus Asaph ut quid Deus reppulisti in finem iratus est furor tuus super oves pascuae tuae</seg>
          <seg type="verse" n="2">memor esto congregationis tuae quam possedisti ab initio redemisti virgam hereditatis tuae mons Sion in quo habitasti in eo</seg>
          <seg type="verse" n="3">leva manus tuas in superbias eorum in finem quanta malignatus est inimicus in sancto</seg>
          <seg type="verse" n="4">et gloriati sunt qui oderunt te in medio sollemnitatis tuae posuerunt signa sua signa</seg>
          <seg type="verse" n="5">et non cognoverunt sicut in exitu super summum quasi in silva lignorum securibus</seg>
          <seg type="verse" n="6">exciderunt ianuas eius in id ipsum in securi et ascia deiecerunt %eam;</seg>
          <seg type="verse" n="7">incenderunt igni sanctuarium tuum in terra polluerunt tabernaculum nominis tui</seg>
          <seg type="verse" n="8">dixerunt in corde suo cognatio eorum simul quiescere faciamus omnes dies festos Dei a terra</seg>
          <seg type="verse" n="9">signa nostra non vidimus iam non est propheta et nos non cognoscet amplius</seg>
          <seg type="verse" n="10">usquequo Deus inproperabit inimicus inritat adversarius nomen tuum in finem</seg>
          <seg type="verse" n="11">ut quid avertis manum tuam et dexteram tuam de medio sinu tuo in finem</seg>
          <seg type="verse" n="12">Deus autem rex noster ante saeculum operatus est salutes in medio terrae</seg>
          <seg type="verse" n="13">tu confirmasti in virtute tua mare contribulasti capita draconum in aquis</seg>
          <seg type="verse" n="14">tu confregisti capita draconis dedisti eum escam populis Aethiopum</seg>
          <seg type="verse" n="15">tu disrupisti fontem et torrentes tu siccasti fluvios Aetham;</seg>
          <seg type="verse" n="16">tuus est dies et tua est nox tu fabricatus es auroram et solem</seg>
          <seg type="verse" n="17">tu fecisti omnes terminos terrae aestatem et ver tu plasmasti ea</seg>
          <seg type="verse" n="18">memor esto huius inimicus inproperavit Dominum et populus insipiens incitavit nomen tuum</seg>
          <seg type="verse" n="19">ne tradas bestiis animam confitentem tibi animas pauperum tuorum ne obliviscaris in finem</seg>
          <seg type="verse" n="20">respice in testamentum tuum quia repleti sunt qui obscurati sunt terrae domibus iniquitatum</seg>
          <seg type="verse" n="21">ne avertatur humilis factus confusus pauper et inops laudabunt nomen tuum</seg>
          <seg type="verse" n="22">exsurge Deus iudica causam tuam memor esto inproperiorum tuorum eorum qui ab insipiente sunt tota die</seg>
          <seg type="verse" n="23">ne obliviscaris voces inimicorum tuorum superbia eorum qui te oderunt ascendit semper</seg>
        </div>
        <div type="chapter" n="74">
          <seg type="verse" n="1">in finem ne corrumpas psalmus Asaph cantici</seg>
          <seg type="verse" n="2">confitebimur tibi Deus confitebimur et invocabimus nomen tuum narrabimus mirabilia tua</seg>
          <seg type="verse" n="3">cum accepero tempus ego iustitias iudicabo</seg>
          <seg type="verse" n="4">liquefacta est terra et omnes qui habitant in ea ego confirmavi columnas eius diapsalma</seg>
          <seg type="verse" n="5">dixi iniquis nolite inique facere et delinquentibus nolite exaltare cornu</seg>
          <seg type="verse" n="6">nolite extollere in altum cornu vestrum nolite loqui adversus Deum iniquitatem</seg>
          <seg type="verse" n="7">quia neque ab oriente neque ab occidente neque a desertis montibus</seg>
          <seg type="verse" n="8">quoniam Deus iudex est hunc humiliat et hunc exaltat</seg>
          <seg type="verse" n="9">quia calix in manu Domini vini meri plenus mixto et inclinavit ex hoc in hoc verum fex eius non est exinanita bibent omnes peccatores terrae</seg>
          <seg type="verse" n="10">ego autem adnuntiabo in saeculum cantabo Deo Iacob</seg>
          <seg type="verse" n="11">et omnia cornua peccatorum confringam et exaltabuntur cornua iusti</seg>
        </div>
        <div type="chapter" n="75">
          <seg type="verse" n="1">in finem in laudibus psalmus Asaph canticum ad Assyrium</seg>
          <seg type="verse" n="2">notus in Iudaea Deus in Israhel magnum nomen eius</seg>
          <seg type="verse" n="3">et factus est in pace locus eius et habitatio eius in Sion</seg>
          <seg type="verse" n="4">ibi confregit potentias arcuum scutum et gladium et bellum diapsalma</seg>
          <seg type="verse" n="5">inluminas tu mirabiliter de montibus aeternis</seg>
          <seg type="verse" n="6">turbati sunt omnes insipientes corde dormierunt somnum suum et nihil invenerunt omnes viri divitiarum manibus suis</seg>
          <seg type="verse" n="7">ab increpatione tua Deus Iacob dormitaverunt qui ascenderunt equos</seg>
          <seg type="verse" n="8">tu terribilis es et quis resistet tibi ex tunc ira tua</seg>
          <seg type="verse" n="9">de caelo auditum fecisti iudicium terra timuit et quievit</seg>
          <seg type="verse" n="10">cum exsurgeret in iudicium Deus ut salvos faceret omnes mansuetos terrae diapsalma</seg>
          <seg type="verse" n="11">quoniam cogitatio hominis confitebitur tibi et reliquiae cogitationis diem festum agent tibi</seg>
          <seg type="verse" n="12">vovete et reddite Domino Deo vestro omnes qui in circuitu eius adferent munera terribili</seg>
          <seg type="verse" n="13">et ei qui aufert spiritus principum terribili apud reges terrae</seg>
        </div>
        <div type="chapter" n="76">
          <seg type="verse" n="1">in finem pro Idithun psalmus Asaph</seg>
          <seg type="verse" n="2">voce mea ad Dominum clamavi voce mea ad Deum et intendit me</seg>
          <seg type="verse" n="3">in die tribulationis meae Deum exquisivi manibus meis nocte contra eum et non sum deceptus rennuit consolari anima mea</seg>
          <seg type="verse" n="4">memor fui Dei et delectatus sum exercitatus sum et defecit spiritus meus diapsalma</seg>
          <seg type="verse" n="5">anticipaverunt vigilias oculi mei turbatus sum et non sum locutus</seg>
          <seg type="verse" n="6">cogitavi dies antiquos et annos aeternos in mente habui</seg>
          <seg type="verse" n="7">et meditatus sum nocte cum corde meo exercitabar et scobebam spiritum meum</seg>
          <seg type="verse" n="8">numquid in aeternum proiciet Deus et non adponet ut conplacitior sit adhuc</seg>
          <seg type="verse" n="9">aut in finem misericordiam suam abscidet a generatione in generationem</seg>
          <seg type="verse" n="10">aut obliviscetur misereri Deus aut continebit in ira sua misericordias suas diapsalma</seg>
          <seg type="verse" n="11">et dixi nunc coepi haec mutatio dexterae Excelsi</seg>
          <seg type="verse" n="12">memor fui operum Domini quia memor ero ab initio mirabilium tuorum</seg>
          <seg type="verse" n="13">et meditabor in omnibus operibus tuis et in adinventionibus tuis exercebor</seg>
          <seg type="verse" n="14">Deus in sancto via tua quis deus magnus sicut Deus noster</seg>
          <seg type="verse" n="15">tu es Deus qui facis mirabilia notam fecisti in populis virtutem tuam</seg>
          <seg type="verse" n="16">redemisti in brachio tuo populum tuum filios Iacob et Ioseph diapsalma</seg>
          <seg type="verse" n="17">viderunt te aquae Deus viderunt te aquae et timuerunt et turbatae sunt abyssi</seg>
          <seg type="verse" n="18">multitudo sonitus aquarum vocem dederunt nubes etenim sagittae tuae transeunt</seg>
          <seg type="verse" n="19">vox tonitrui tui in rota inluxerunt coruscationes tuae orbi terrae commota est et contremuit terra</seg>
          <seg type="verse" n="20">in mari via tua et semitae tuae in aquis multis et vestigia tua non cognoscentur</seg>
          <seg type="verse" n="21">deduxisti sicut oves populum tuum in manu Mosi et Aaron</seg>
        </div>
        <div type="chapter" n="77">
          <seg type="verse" n="1">intellectus Asaph adtendite populus meus legem meam inclinate aurem vestram in verba oris mei</seg>
          <seg type="verse" n="2">aperiam in parabola os meum eloquar propositiones ab initio</seg>
          <seg type="verse" n="3">quanta audivimus et cognovimus ea et patres nostri narraverunt nobis</seg>
          <seg type="verse" n="4">non sunt occultata a filiis eorum in generationem alteram narrantes laudes Domini et virtutes eius et mirabilia eius quae fecit</seg>
          <seg type="verse" n="5">et suscitavit testimonium in Iacob et legem posuit in Israhel quanta mandavit patribus nostris nota facere ea filiis suis</seg>
          <seg type="verse" n="6">ut cognoscat generatio altera filii qui nascentur et exsurgent et narrabunt filiis suis</seg>
          <seg type="verse" n="7">ut ponant in Deo spem suam et non obliviscantur opera Dei et mandata eius exquirant</seg>
          <seg type="verse" n="8">ne fiant sicut patres eorum generatio prava et exasperans generatio quae non direxit cor suum et non est creditus cum Deo spiritus eius</seg>
          <seg type="verse" n="9">filii Effrem intendentes et mittentes arcus conversi sunt in die belli</seg>
          <seg type="verse" n="10">non custodierunt testamentum Dei et in lege eius noluerunt ambulare</seg>
          <seg type="verse" n="11">et obliti sunt benefactorum eius et mirabilium eius quae ostendit eis</seg>
          <seg type="verse" n="12">coram patribus eorum quae fecit mirabilia in terra Aegypti in campo Taneos</seg>
          <seg type="verse" n="13">interrupit mare et perduxit eos statuit aquas quasi utrem</seg>
          <seg type="verse" n="14">et deduxit eos in nube diei et tota nocte in inluminatione ignis</seg>
          <seg type="verse" n="15">interrupit petram in heremo et adaquavit eos velut in abysso multa</seg>
          <seg type="verse" n="16">et eduxit aquam de petra et deduxit tamquam flumina aquas</seg>
          <seg type="verse" n="17">et adposuerunt adhuc peccare ei in ira excitaverunt Excelsum in inaquoso</seg>
          <seg type="verse" n="18">et temptaverunt Deum in cordibus suis ut peterent escas animabus suis</seg>
          <seg type="verse" n="19">et male locuti sunt de Deo dixerunt numquid poterit Deus parare mensam in deserto</seg>
          <seg type="verse" n="20">quoniam percussit petram et fluxerunt aquae et torrentes inundaverunt numquid et panem potest dare aut parare mensam populo suo</seg>
          <seg type="verse" n="21">ideo audivit Dominus et distulit et ignis accensus est in Iacob et ira ascendit in Israhel</seg>
          <seg type="verse" n="22">quia non crediderunt in Deo nec speraverunt in salutare eius</seg>
          <seg type="verse" n="23">et mandavit nubibus desuper et ianuas caeli aperuit</seg>
          <seg type="verse" n="24">et pluit illis manna ad manducandum et panem caeli dedit eis</seg>
          <seg type="verse" n="25">panem angelorum manducavit homo cibaria misit eis in abundantiam</seg>
          <seg type="verse" n="26">transtulit austrum de caelo et induxit in virtute sua africum</seg>
          <seg type="verse" n="27">et pluit super eos sicut pulverem carnes et sicut harenam maris volatilia pinnata</seg>
          <seg type="verse" n="28">et ceciderunt in medio castrorum eorum circa tabernacula eorum</seg>
          <seg type="verse" n="29">et manducaverunt et saturati sunt nimis et desiderium eorum adtulit eis</seg>
          <seg type="verse" n="30">non sunt fraudati a desiderio suo adhuc escae eorum erant in ore ipsorum</seg>
          <seg type="verse" n="31">et ira Dei ascendit in eos et occidit pingues eorum et electos Israhel inpedivit</seg>
          <seg type="verse" n="32">in omnibus his peccaverunt adhuc et non crediderunt mirabilibus eius</seg>
          <seg type="verse" n="33">et defecerunt in vanitate dies eorum et anni eorum cum festinatione</seg>
          <seg type="verse" n="34">cum occideret eos quaerebant eum et revertebantur et diluculo veniebant ad Deum</seg>
          <seg type="verse" n="35">et rememorati sunt quia Deus adiutor est eorum et Deus excelsus redemptor eorum est</seg>
          <seg type="verse" n="36">et dilexerunt eum in ore suo et lingua sua mentiti sunt ei</seg>
          <seg type="verse" n="37">cor autem ipsorum non erat rectum cum eo nec fideles habiti sunt in testamento eius</seg>
          <seg type="verse" n="38">ipse autem est misericors et propitius fiet peccatis eorum et non perdet eos et abundabit ut avertat iram suam et non accendet omnem iram suam</seg>
          <seg type="verse" n="39">et recordatus est quia caro sunt spiritus vadens et non rediens</seg>
          <seg type="verse" n="40">quotiens exacerbaverunt eum in deserto in ira concitaverunt eum in inaquoso</seg>
          <seg type="verse" n="41">et conversi sunt et temptaverunt Deum et Sanctum Israhel exacerbaverunt</seg>
          <seg type="verse" n="42">non sunt recordati manus eius die qua redemit eos de manu tribulantis</seg>
          <seg type="verse" n="43">sicut posuit in Aegypto signa sua et prodigia sua in campo Taneos</seg>
          <seg type="verse" n="44">et convertit in sanguine flumina eorum et imbres eorum ne biberent</seg>
          <seg type="verse" n="45">misit in eos cynomiam et comedit eos et ranam et disperdit eos</seg>
          <seg type="verse" n="46">et dedit erugini fructus eorum et labores eorum lucustae</seg>
          <seg type="verse" n="47">et occidit in grandine vineam eorum et moros eorum in pruina</seg>
          <seg type="verse" n="48">et tradidit grandini iumenta eorum et possessionem eorum igni</seg>
          <seg type="verse" n="49">misit in eos iram indignationis suae indignationem et iram et tribulationem inmissionem per angelos malos</seg>
          <seg type="verse" n="50">viam fecit semitae irae suae non pepercit a morte animarum eorum et iumenta eorum in morte conclusit</seg>
          <seg type="verse" n="51">et percussit omne primitivum in terra Aegypti primitias laborum eorum in tabernaculis Cham</seg>
          <seg type="verse" n="52">et abstulit sicut oves populum suum et perduxit eos tamquam gregem in deserto</seg>
          <seg type="verse" n="53">et deduxit eos in spe et non timuerunt et inimicos eorum operuit mare</seg>
          <seg type="verse" n="54">et induxit eos in montem sanctificationis suae montem quem adquisivit dextera eius et eiecit a facie eorum gentes et sorte divisit eis terram in funiculo distributionis</seg>
          <seg type="verse" n="55">et habitare fecit in tabernaculis eorum tribus Israhel</seg>
          <seg type="verse" n="56">et temptaverunt et exacerbaverunt Deum excelsum et testimonia eius non custodierunt</seg>
          <seg type="verse" n="57">et averterunt se et non servaverunt pactum quemadmodum patres eorum conversi sunt in arcum pravum</seg>
          <seg type="verse" n="58">et in ira concitaverunt eum in collibus suis et in sculptilibus suis ad aemulationem eum provocaverunt</seg>
          <seg type="verse" n="59">audivit Deus et sprevit et ad nihilum redegit valde Israhel</seg>
          <seg type="verse" n="60">et reppulit tabernaculum Selo tabernaculum suum ubi habitavit in hominibus</seg>
          <seg type="verse" n="61">et tradidit in captivitatem virtutem eorum et pulchritudinem eorum in manus inimici</seg>
          <seg type="verse" n="62">et conclusit in gladio populum suum et hereditatem suam sprevit</seg>
          <seg type="verse" n="63">iuvenes eorum comedit ignis et virgines eorum non sunt lamentatae</seg>
          <seg type="verse" n="64">sacerdotes eorum in gladio ceciderunt et viduae eorum non plorabuntur</seg>
          <seg type="verse" n="65">et excitatus est tamquam dormiens Dominus tamquam potens crapulatus a vino</seg>
          <seg type="verse" n="66">et percussit inimicos suos in posteriora obprobrium sempiternum dedit illis</seg>
          <seg type="verse" n="67">et reppulit tabernaculum Ioseph et tribum Effrem non elegit</seg>
          <seg type="verse" n="68">et elegit tribum Iuda montem Sion quem dilexit</seg>
          <seg type="verse" n="69">et aedificavit sicut unicornium sanctificium suum in terra quam fundavit in saecula</seg>
          <seg type="verse" n="70">et elegit David servum suum et sustulit eum de gregibus ovium de post fetantes accepit eum</seg>
          <seg type="verse" n="71">pascere Iacob servum suum et Israhel hereditatem suam</seg>
          <seg type="verse" n="72">et pavit eos in innocentia cordis sui et in intellectibus manuum suarum deduxit eos</seg>
        </div>
        <div type="chapter" n="78">
          <seg type="verse" n="1">psalmus Asaph Deus venerunt gentes in hereditatem tuam polluerunt templum sanctum tuum posuerunt Hierusalem in pomorum custodiam</seg>
          <seg type="verse" n="2">posuerunt morticina servorum tuorum escas volatilibus caeli carnes sanctorum tuorum bestiis terrae</seg>
          <seg type="verse" n="3">effuderunt sanguinem ipsorum tamquam aquam in circuitu Hierusalem et non erat qui sepeliret</seg>
          <seg type="verse" n="4">facti sumus obprobrium vicinis nostris subsannatio et inlusio his qui circum nos sunt</seg>
          <seg type="verse" n="5">usquequo Domine irasceris in finem accendetur velut ignis zelus tuus</seg>
          <seg type="verse" n="6">effunde iram tuam in gentes quae te non noverunt et in regna quae nomen tuum non invocaverunt</seg>
          <seg type="verse" n="7">quia comederunt Iacob et locum eius desolaverunt</seg>
          <seg type="verse" n="8">ne memineris iniquitatum nostrarum antiquarum cito anticipent nos misericordiae tuae quia pauperes facti sumus nimis</seg>
          <seg type="verse" n="9">adiuva nos Deus salutaris noster propter gloriam nominis tui Domine libera nos et propitius esto peccatis nostris propter nomen tuum</seg>
          <seg type="verse" n="10">ne forte dicant in gentibus ubi est Deus eorum et innotescat in nationibus coram oculis nostris ultio sanguinis servorum tuorum qui effusus est</seg>
          <seg type="verse" n="11">introeat in conspectu tuo gemitus conpeditorum secundum magnitudinem brachii tui posside filios mortificatorum</seg>
          <seg type="verse" n="12">et redde vicinis nostris septuplum in sinu eorum inproperium ipsorum quod exprobraverunt tibi Domine</seg>
          <seg type="verse" n="13">nos autem populus tuus et oves pascuae tuae confitebimur tibi in saeculum in generationem et generationem adnuntiabimus laudem tuam</seg>
        </div>
        <div type="chapter" n="79">
          <seg type="verse" n="1">in finem pro his qui commutabuntur testimonium Asaph psalmus</seg>
          <seg type="verse" n="2">qui regis Israhel intende qui deducis tamquam oves Ioseph qui sedes super cherubin manifestare</seg>
          <seg type="verse" n="3">coram Effraim et Beniamin et Manasse excita potentiam tuam et veni ut salvos facias nos</seg>
          <seg type="verse" n="4">Deus converte nos et ostende faciem tuam et salvi erimus</seg>
          <seg type="verse" n="5">Domine Deus virtutum quousque irasceris super orationem servi tui</seg>
          <seg type="verse" n="6">cibabis nos pane lacrimarum et potum dabis nobis in lacrimis in mensura</seg>
          <seg type="verse" n="7">posuisti nos in contradictionem vicinis nostris et inimici nostri subsannaverunt nos</seg>
          <seg type="verse" n="8">Deus virtutum converte nos et ostende faciem tuam et salvi erimus</seg>
          <seg type="verse" n="9">vineam de Aegypto transtulisti eiecisti gentes et plantasti eam</seg>
          <seg type="verse" n="10">dux itineris fuisti in conspectu eius et plantasti radices eius et implevit terram</seg>
          <seg type="verse" n="11">operuit montes umbra eius et arbusta eius cedros Dei</seg>
          <seg type="verse" n="12">extendit palmites suos usque ad mare et usque ad Flumen propagines eius</seg>
          <seg type="verse" n="13">ut quid destruxisti maceriam eius et vindemiant eam omnes qui praetergrediuntur viam</seg>
          <seg type="verse" n="14">exterminavit eam aper de silva et singularis ferus depastus est eam</seg>
          <seg type="verse" n="15">Deus virtutum convertere respice de caelo et vide et visita vineam istam</seg>
          <seg type="verse" n="16">et perfice eam quam plantavit dextera tua et super filium quem confirmasti tibi</seg>
          <seg type="verse" n="17">incensa igni et suffossa ab increpatione vultus tui peribunt</seg>
          <seg type="verse" n="18">fiat manus tua super virum dexterae tuae et super filium hominis quem confirmasti tibi</seg>
          <seg type="verse" n="19">et non discedimus a te vivificabis nos et nomen tuum invocabimus</seg>
          <seg type="verse" n="20">Domine Deus virtutum converte nos et ostende faciem tuam et salvi erimus</seg>
        </div>
        <div type="chapter" n="80">
          <seg type="verse" n="1">in finem pro torcularibus Asaph</seg>
          <seg type="verse" n="2">exultate Deo adiutori nostro iubilate Deo Iacob</seg>
          <seg type="verse" n="3">sumite psalmum et date tympanum psalterium iucundum cum cithara</seg>
          <seg type="verse" n="4">bucinate in neomenia tuba in insigni die sollemnitatis nostrae</seg>
          <seg type="verse" n="5">quia praeceptum Israhel est et iudicium Dei Iacob</seg>
          <seg type="verse" n="6">testimonium in Ioseph posuit illud cum exiret de terra Aegypti linguam quam non noverat audivit</seg>
          <seg type="verse" n="7">devertit ab oneribus dorsum eius manus eius in cofino servierunt</seg>
          <seg type="verse" n="8">in tribulatione invocasti me et liberavi te exaudivi te in abscondito tempestatis probavi te apud aquam Contradictionis diapsalma</seg>
          <seg type="verse" n="9">audi populus meus et contestabor te Israhel si audias me</seg>
          <seg type="verse" n="10">non erit in te deus recens nec adorabis deum alienum</seg>
          <seg type="verse" n="11">ego enim sum Dominus Deus tuus qui eduxi te de terra Aegypti dilata os tuum et implebo illud</seg>
          <seg type="verse" n="12">et non audivit populus meus vocem meam et Israhel non intendit mihi</seg>
          <seg type="verse" n="13">et dimisi illos secundum desideria cordis eorum ibunt in adinventionibus suis</seg>
          <seg type="verse" n="14">si populus meus audisset me Israhel si in viis meis ambulasset</seg>
          <seg type="verse" n="15">pro nihilo forsitan inimicos eorum humiliassem et super tribulantes eos misissem manum meam</seg>
          <seg type="verse" n="16">inimici Domini mentiti sunt ei et erit tempus eorum in saeculo</seg>
          <seg type="verse" n="17">et cibavit illos ex adipe frumenti et de petra melle saturavit illos</seg>
        </div>
        <div type="chapter" n="81">
          <seg type="verse" n="1">psalmus Asaph Deus stetit in synagoga deorum in medio autem Deus deiudicat</seg>
          <seg type="verse" n="2">usquequo iudicatis iniquitatem et facies peccatorum sumitis diapsalma</seg>
          <seg type="verse" n="3">iudicate egenum et pupillum humilem et pauperem iustificate</seg>
          <seg type="verse" n="4">eripite pauperem et egenum de manu peccatoris liberate</seg>
          <seg type="verse" n="5">nescierunt neque intellexerunt in tenebris ambulant movebuntur omnia fundamenta terrae</seg>
          <seg type="verse" n="6">ego dixi dii estis et filii Excelsi omnes</seg>
          <seg type="verse" n="7">vos autem sicut homines moriemini et sicut unus de principibus cadetis</seg>
          <seg type="verse" n="8">surge Deus iudica terram quoniam tu hereditabis in omnibus gentibus</seg>
        </div>
        <div type="chapter" n="82">
          <seg type="verse" n="1">canticum psalmi Asaph</seg>
          <seg type="verse" n="2">Deus quis similis erit tibi ne taceas neque conpescaris Deus</seg>
          <seg type="verse" n="3">quoniam ecce inimici tui sonaverunt et qui oderunt te extulerunt caput</seg>
          <seg type="verse" n="4">super populum tuum malignaverunt consilium et cogitaverunt adversus sanctos tuos</seg>
          <seg type="verse" n="5">dixerunt venite et disperdamus eos de gente et non memoretur nomen Israhel ultra</seg>
          <seg type="verse" n="6">quoniam cogitaverunt unianimiter simul adversum te testamentum disposuerunt</seg>
          <seg type="verse" n="7">tabernacula Idumeorum et Ismahelitae Moab et Aggareni</seg>
          <seg type="verse" n="8">Gebal et Ammon et Amalech alienigenae cum habitantibus Tyrum</seg>
          <seg type="verse" n="9">etenim Assur venit cum illis facti sunt in adiutorium filiis Loth diapsalma</seg>
          <seg type="verse" n="10">fac illis sicut Madiam et Sisarae sicut Iabin in torrente Cison</seg>
          <seg type="verse" n="11">disperierunt in Endor facti sunt ut stercus terrae</seg>
          <seg type="verse" n="12">pone principes eorum sicut Oreb et Zeb et Zebee et Salmana omnes principes eorum</seg>
          <seg type="verse" n="13">qui dixerunt hereditate possideamus sanctuarium Dei</seg>
          <seg type="verse" n="14">Deus meus pone illos ut rotam sicut stipulam ante faciem venti</seg>
          <seg type="verse" n="15">sicut ignis qui conburit silvam sicut flamma conburens montes</seg>
          <seg type="verse" n="16">ita persequeris illos in tempestate tua et in ira tua turbabis eos</seg>
          <seg type="verse" n="17">imple facies illorum ignominia et quaerent nomen tuum Domine</seg>
          <seg type="verse" n="18">erubescant et conturbentur in saeculum saeculi et confundantur et pereant</seg>
          <seg type="verse" n="19">et cognoscant quia nomen tibi Dominus tu solus Altissimus in omni terra</seg>
        </div>
        <div type="chapter" n="83">
          <seg type="verse" n="1">in finem pro torcularibus filiis Core psalmus</seg>
          <seg type="verse" n="2">quam dilecta tabernacula tua Domine virtutum</seg>
          <seg type="verse" n="3">concupiscit et defecit anima mea in atria Domini cor meum et caro mea exultavit in Deum vivum</seg>
          <seg type="verse" n="4">etenim passer invenit %sibi; domum et turtur nidum sibi ubi ponat pullos suos altaria tua Domine virtutum rex meus et Deus meus</seg>
          <seg type="verse" n="5">beati qui habitant in domo tua in saecula saeculorum laudabunt te diapsalma</seg>
          <seg type="verse" n="6">beatus vir cui est auxilium abs te ascensiones in corde suo disposuit</seg>
          <seg type="verse" n="7">in valle lacrimarum in loco quem posuit</seg>
          <seg type="verse" n="8">etenim benedictiones dabit legis dator ibunt de virtute in virtutem videbitur Deus deorum in Sion</seg>
          <seg type="verse" n="9">Domine Deus virtutum exaudi orationem meam auribus percipe Deus Iacob diapsalma</seg>
          <seg type="verse" n="10">protector noster aspice Deus et respice in faciem christi tui</seg>
          <seg type="verse" n="11">quia melior est dies una in atriis tuis super milia elegi abiectus esse in domo Dei mei magis quam habitare in tabernaculis peccatorum</seg>
          <seg type="verse" n="12">quia misericordiam et veritatem %diligit; Deus gratiam et gloriam dabit Dominus</seg>
          <seg type="verse" n="13">non privabit bonis eos qui ambulant in innocentia Domine virtutum beatus vir qui sperat in te</seg>
        </div>
        <div type="chapter" n="84">
          <seg type="verse" n="1">in finem filiis Core psalmus</seg>
          <seg type="verse" n="2">benedixisti Domine terram tuam avertisti captivitatem Iacob</seg>
          <seg type="verse" n="3">remisisti iniquitates plebis tuae operuisti omnia peccata eorum diapsalma</seg>
          <seg type="verse" n="4">mitigasti omnem iram tuam avertisti ab ira indignationis tuae</seg>
          <seg type="verse" n="5">converte nos Deus salutum nostrarum et averte iram tuam a nobis</seg>
          <seg type="verse" n="6">numquid in aeternum irasceris nobis aut extendes iram tuam a generatione in generationem</seg>
          <seg type="verse" n="7">Deus tu conversus vivificabis nos et plebs tua laetabitur in te</seg>
          <seg type="verse" n="8">ostende nobis Domine misericordiam tuam et salutare tuum da nobis</seg>
          <seg type="verse" n="9">audiam quid loquatur % in me; Dominus Deus quoniam loquetur pacem in plebem suam et super sanctos suos et in eos qui convertuntur ad cor</seg>
          <seg type="verse" n="10">verumtamen prope timentes eum salutare ipsius ut inhabitet gloria in terra nostra</seg>
          <seg type="verse" n="11">misericordia et veritas obviaverunt % sibi; iustitia et pax osculatae sunt</seg>
          <seg type="verse" n="12">veritas de terra orta est et iustitia de caelo prospexit</seg>
          <seg type="verse" n="13">etenim Dominus dabit benignitatem et terra nostra dabit fructum suum</seg>
          <seg type="verse" n="14">iustitia ante eum ambulabit et ponet in via gressus suos</seg>
        </div>
        <div type="chapter" n="85">
          <seg type="verse" n="1">oratio ipsi David inclina Domine aurem tuam %et; exaudi me quoniam inops et pauper sum ego</seg>
          <seg type="verse" n="2">custodi animam meam quoniam sanctus sum salvum fac servum tuum Deus meus sperantem in te</seg>
          <seg type="verse" n="3">miserere mei Domine quoniam ad te clamabo tota die</seg>
          <seg type="verse" n="4">laetifica animam servi tui quoniam ad te Domine animam meam levavi</seg>
          <seg type="verse" n="5">quoniam tu Domine suavis et mitis et multae misericordiae omnibus invocantibus te</seg>
          <seg type="verse" n="6">auribus percipe Domine orationem meam et intende voci orationis meae</seg>
          <seg type="verse" n="7">in die tribulationis meae clamavi ad te quia exaudisti me</seg>
          <seg type="verse" n="8">non est similis tui in diis Domine et non est secundum opera tua</seg>
          <seg type="verse" n="9">omnes gentes quascumque fecisti venient et adorabunt coram te Domine et glorificabunt nomen tuum</seg>
          <seg type="verse" n="10">quoniam magnus es tu et faciens mirabilia tu es Deus solus</seg>
          <seg type="verse" n="11">deduc me Domine in via tua et ingrediar in veritate tua laetetur cor meum ut timeat nomen tuum</seg>
          <seg type="verse" n="12">confitebor tibi Domine Deus meus in toto corde meo et glorificabo nomen tuum in aeternum</seg>
          <seg type="verse" n="13">quia misericordia tua magna est super me et eruisti animam meam ex inferno inferiori</seg>
          <seg type="verse" n="14">Deus iniqui insurrexerunt super me et synagoga potentium quaesierunt animam meam et non proposuerunt te in conspectu suo</seg>
          <seg type="verse" n="15">et tu Domine Deus miserator et misericors patiens et multae misericordiae et verax</seg>
          <seg type="verse" n="16">respice in me et miserere mei da imperium tuum puero tuo et salvum fac filium ancillae tuae</seg>
          <seg type="verse" n="17">fac mecum signum in bono et videant qui oderunt me et confundantur quoniam tu Domine adiuvasti me et consolatus es me</seg>
        </div>
        <div type="chapter" n="86">
          <seg type="verse" n="1">filiis Core psalmus cantici fundamenta eius in montibus sanctis</seg>
          <seg type="verse" n="2">diligit Dominus portas Sion super omnia tabernacula Iacob</seg>
          <seg type="verse" n="3">gloriosa dicta sunt de te civitas Dei diapsalma</seg>
          <seg type="verse" n="4">memor ero Raab et Babylonis scientibus me ecce alienigenae et Tyrus et populus Aethiopum hii fuerunt illic</seg>
          <seg type="verse" n="5">numquid Sion dicet homo et homo natus est in ea et ipse fundavit eam Altissimus</seg>
          <seg type="verse" n="6">Dominus narrabit in scriptura populorum et principum horum qui fuerunt in ea diapsalma</seg>
          <seg type="verse" n="7">sicut laetantium omnium habitatio in te</seg>
        </div>
        <div type="chapter" n="87">
          <seg type="verse" n="1">canticum psalmi filiis Core in finem pro Maeleth ad respondendum intellectus Eman Ezraitae</seg>
          <seg type="verse" n="2">Domine Deus salutis meae die clamavi et nocte coram te</seg>
          <seg type="verse" n="3">intret in conspectu tuo oratio mea inclina aurem tuam ad precem meam</seg>
          <seg type="verse" n="4">quia repleta est malis anima mea et vita mea in inferno adpropinquavit</seg>
          <seg type="verse" n="5">aestimatus sum cum descendentibus in lacum factus sum sicut homo sine adiutorio</seg>
          <seg type="verse" n="6">inter mortuos liber sicut vulnerati dormientes in sepulchris quorum non es memor amplius et ipsi de manu tua repulsi sunt</seg>
          <seg type="verse" n="7">posuerunt me in lacu inferiori in tenebrosis et in umbra mortis</seg>
          <seg type="verse" n="8">super me confirmatus est furor tuus et omnes fluctus tuos induxisti super me diapsalma</seg>
          <seg type="verse" n="9">longe fecisti notos meos a me posuerunt me abominationem sibi traditus sum et non egrediebar</seg>
          <seg type="verse" n="10">oculi mei languerunt prae inopia clamavi ad te Domine tota die expandi ad te manus meas</seg>
          <seg type="verse" n="11">numquid mortuis facies mirabilia aut medici suscitabunt et confitebuntur tibi diapsalma</seg>
          <seg type="verse" n="12">numquid narrabit aliquis in sepulchro misericordiam tuam et veritatem tuam in perditione</seg>
          <seg type="verse" n="13">numquid cognoscentur in tenebris mirabilia tua et iustitia tua in terra oblivionis</seg>
          <seg type="verse" n="14">et ego ad te Domine clamavi et mane oratio mea praeveniet te</seg>
          <seg type="verse" n="15">ut quid Domine repellis orationem meam avertis faciem tuam a me</seg>
          <seg type="verse" n="16">pauper sum ego et in laboribus a iuventute mea exaltatus autem humiliatus sum et conturbatus</seg>
          <seg type="verse" n="17">in me transierunt irae tuae et terrores tui conturbaverunt me</seg>
          <seg type="verse" n="18">circuierunt me sicut aqua tota die circumdederunt me simul</seg>
          <seg type="verse" n="19">elongasti a me amicum et proximum et notos meos a miseria</seg>
        </div>
        <div type="chapter" n="88">
          <seg type="verse" n="1">intellectus Aethan Ezraitae</seg>
          <seg type="verse" n="2">misericordias Domini in aeternum cantabo in generationem et generationem adnuntiabo veritatem tuam in ore meo</seg>
          <seg type="verse" n="3">quoniam dixisti in aeternum misericordia aedificabitur in caelis praeparabitur veritas tua in eis;</seg>
          <seg type="verse" n="4">disposui testamentum electis meis iuravi David servo meo</seg>
          <seg type="verse" n="5">usque in aeternum praeparabo semen tuum et aedificabo in generationem et generationem sedem tuam diapsalma</seg>
          <seg type="verse" n="6">confitebuntur caeli mirabilia tua Domine etenim veritatem tuam in ecclesia sanctorum</seg>
          <seg type="verse" n="7">quoniam quis in nubibus aequabitur Domino similis erit Domino in filiis Dei</seg>
          <seg type="verse" n="8">Deus qui glorificatur in consilio sanctorum magnus et horrendus super omnes qui in circuitu eius sunt</seg>
          <seg type="verse" n="9">Domine Deus virtutum quis similis tibi potens es Domine et veritas tua in circuitu tuo</seg>
          <seg type="verse" n="10">tu dominaris potestatis maris motum autem fluctuum eius tu mitigas</seg>
          <seg type="verse" n="11">tu humiliasti sicut vulneratum superbum in brachio virtutis tuae dispersisti inimicos tuos</seg>
          <seg type="verse" n="12">tui sunt caeli et tua est terra orbem terrae et plenitudinem eius tu fundasti</seg>
          <seg type="verse" n="13">aquilonem et mare tu creasti Thabor et Hermon in nomine tuo exultabunt</seg>
          <seg type="verse" n="14">tuum brachium cum potentia firmetur manus tua et exaltetur dextera tua</seg>
          <seg type="verse" n="15">iustitia et iudicium praeparatio sedis tuae misericordia et veritas praecedent faciem tuam</seg>
          <seg type="verse" n="16">beatus populus qui scit iubilationem Domine in lumine vultus tui ambulabunt</seg>
          <seg type="verse" n="17">et in nomine tuo exultabunt tota die et in iustitia tua exaltabuntur</seg>
          <seg type="verse" n="18">quoniam gloria virtutis eorum tu es et in beneplacito tuo exaltabitur cornu nostrum</seg>
          <seg type="verse" n="19">quia Domini est adsumptio nostra; et Sancti Israhel regis nostri</seg>
          <seg type="verse" n="20">tunc locutus es in visione sanctis tuis et dixisti posui adiutorium in potentem exaltavi electum de plebe mea</seg>
          <seg type="verse" n="21">inveni David servum meum in oleo sancto meo linui eum</seg>
          <seg type="verse" n="22">manus enim mea auxiliabitur ei et brachium meum confirmabit eum</seg>
          <seg type="verse" n="23">nihil proficiet inimicus in eo et filius iniquitatis non adponet nocere eum</seg>
          <seg type="verse" n="24">et concidam a facie ipsius inimicos eius et odientes eum in fugam convertam</seg>
          <seg type="verse" n="25">et veritas mea et misericordia mea cum ipso et in nomine meo exaltabitur cornu eius</seg>
          <seg type="verse" n="26">et ponam in mari manum eius et in fluminibus dexteram eius</seg>
          <seg type="verse" n="27">ipse invocabit me pater meus es tu Deus meus et susceptor salutis meae</seg>
          <seg type="verse" n="28">et ego primogenitum ponam illum excelsum prae regibus terrae</seg>
          <seg type="verse" n="29">in aeternum servabo illi misericordiam meam et testamentum meum fidele ipsi</seg>
          <seg type="verse" n="30">et ponam in saeculum saeculi semen eius et thronum eius sicut dies caeli</seg>
          <seg type="verse" n="31">si dereliquerint filii eius legem meam et in iudiciis meis non ambulaverint</seg>
          <seg type="verse" n="32">si iustitias meas profanaverint et mandata mea non custodierint</seg>
          <seg type="verse" n="33">visitabo in virga iniquitates eorum et in verberibus peccata eorum</seg>
          <seg type="verse" n="34">misericordiam autem meam non dispergam ab eo neque nocebo in veritate mea</seg>
          <seg type="verse" n="35">neque profanabo testamentum meum et quae procedunt de labiis meis non faciam irrita</seg>
          <seg type="verse" n="36">semel iuravi in sancto meo si David mentiar</seg>
          <seg type="verse" n="37">semen eius in aeternum manebit</seg>
          <seg type="verse" n="38">et thronus eius sicut sol in conspectu meo et sicut luna perfecta in aeternum et testis in caelo fidelis diapsalma</seg>
          <seg type="verse" n="39">tu vero reppulisti et despexisti distulisti christum tuum</seg>
          <seg type="verse" n="40">evertisti testamentum servi tui profanasti in terram sanctuarium eius</seg>
          <seg type="verse" n="41">destruxisti omnes sepes eius posuisti firmamenta eius formidinem</seg>
          <seg type="verse" n="42">diripuerunt eum omnes transeuntes viam factus est obprobrium vicinis suis</seg>
          <seg type="verse" n="43">exaltasti dexteram deprimentium eum laetificasti omnes inimicos eius</seg>
          <seg type="verse" n="44">avertisti adiutorium gladii eius et non es auxiliatus ei in bello</seg>
          <seg type="verse" n="45">destruxisti eum a mundatione sedem eius in terram conlisisti</seg>
          <seg type="verse" n="46">minorasti dies temporis eius perfudisti eum confusione diapsalma</seg>
          <seg type="verse" n="47">usquequo Domine avertis in finem exardescet sicut ignis ira tua</seg>
          <seg type="verse" n="48">memorare quae mea substantia numquid enim vane constituisti omnes filios hominum</seg>
          <seg type="verse" n="49">quis est homo qui vivet et non videbit mortem eruet animam suam de manu inferi diapsalma</seg>
          <seg type="verse" n="50">ubi sunt misericordiae tuae antiquae Domine sicut iurasti David in veritate tua</seg>
          <seg type="verse" n="51">memor esto Domine obprobrii servorum tuorum quod continui in sinu meo multarum gentium</seg>
          <seg type="verse" n="52">quod exprobraverunt inimici tui Domine quod exprobraverunt commutationem christi tui</seg>
          <seg type="verse" n="53">benedictus Dominus in aeternum fiat fiat</seg>
        </div>
        <div type="chapter" n="89">
          <seg type="verse" n="1">oratio Mosi hominis Dei Domine refugium tu factus es nobis in generatione et generatione</seg>
          <seg type="verse" n="2">priusquam montes fierent et formaretur terra et orbis a saeculo usque in saeculum tu es Deus</seg>
          <seg type="verse" n="3">ne avertas hominem in humilitatem et dixisti convertimini filii hominum</seg>
          <seg type="verse" n="4">quoniam mille anni ante oculos tuos tamquam dies hesterna quae praeteriit et custodia in nocte</seg>
          <seg type="verse" n="5">quae pro nihilo habentur eorum anni erunt</seg>
          <seg type="verse" n="6">mane sicut herba transeat mane floreat et transeat vespere decidat induret et arescat</seg>
          <seg type="verse" n="7">quia defecimus in ira tua et in furore tuo turbati sumus</seg>
          <seg type="verse" n="8">posuisti iniquitates nostras in conspectu tuo saeculum nostrum in inluminatione vultus tui</seg>
          <seg type="verse" n="9">quoniam omnes dies nostri defecerunt in ira tua defecimus anni nostri sicut aranea meditabantur</seg>
          <seg type="verse" n="10">dies annorum nostrorum in ipsis septuaginta anni si autem in potentatibus octoginta anni et amplius eorum labor et dolor quoniam supervenit mansuetudo et corripiemur</seg>
          <seg type="verse" n="11">quis novit potestatem irae tuae et prae timore tuo iram tuam</seg>
          <seg type="verse" n="12">dinumerare dexteram tuam sic notam fac et conpeditos corde in sapientia</seg>
          <seg type="verse" n="13">convertere Domine usquequo et deprecabilis esto super servos tuos</seg>
          <seg type="verse" n="14">repleti sumus mane misericordia tua et exultavimus et delectati sumus in omnibus diebus nostris</seg>
          <seg type="verse" n="15">laetati sumus pro diebus quibus nos humiliasti annis quibus vidimus mala</seg>
          <seg type="verse" n="16">et respice in servos tuos et in opera tua et dirige filios eorum</seg>
          <seg type="verse" n="17">et sit splendor Domini Dei nostri super nos et opera manuum nostrarum dirige super nos et opus manuum nostrarum dirige;</seg>
        </div>
        <div type="chapter" n="90">
          <seg type="verse" n="1">laus cantici David qui habitat in adiutorio Altissimi in protectione Dei caeli commorabitur</seg>
          <seg type="verse" n="2">dicet Domino susceptor meus es tu et refugium meum Deus meus sperabo in eum</seg>
          <seg type="verse" n="3">quoniam ipse liberabit me de laqueo venantium et a verbo aspero</seg>
          <seg type="verse" n="4">in scapulis suis obumbrabit te et sub pinnis eius sperabis</seg>
          <seg type="verse" n="5">scuto circumdabit te veritas eius non timebis a timore nocturno</seg>
          <seg type="verse" n="6">a sagitta volante in die a negotio perambulante in tenebris ab incursu et daemonio meridiano</seg>
          <seg type="verse" n="7">cadent a latere tuo mille et decem milia a dextris tuis ad te autem non adpropinquabit</seg>
          <seg type="verse" n="8">verumtamen oculis tuis considerabis et retributionem peccatorum videbis</seg>
          <seg type="verse" n="9">quoniam tu Domine spes mea Altissimum posuisti refugium tuum</seg>
          <seg type="verse" n="10">non accedent ad te mala et flagellum non adpropinquabit tabernaculo tuo</seg>
          <seg type="verse" n="11">quoniam angelis suis mandabit de te ut custodiant te in omnibus viis tuis</seg>
          <seg type="verse" n="12">in manibus portabunt te ne forte offendas ad lapidem pedem tuum</seg>
          <seg type="verse" n="13">super aspidem et basiliscum ambulabis %et; conculcabis leonem et draconem</seg>
          <seg type="verse" n="14">quoniam in me speravit et liberabo eum protegam eum quia cognovit nomen meum</seg>
          <seg type="verse" n="15">clamabit ad me et exaudiam eum cum ipso sum in tribulatione eripiam eum et clarificabo eum</seg>
          <seg type="verse" n="16">longitudine dierum replebo eum et ostendam illi salutare meum</seg>
        </div>
        <div type="chapter" n="91">
          <seg type="verse" n="1">psalmus cantici in die sabbati</seg>
          <seg type="verse" n="2">bonum est confiteri Domino et psallere nomini tuo Altissime</seg>
          <seg type="verse" n="3">ad adnuntiandum mane misericordiam tuam et veritatem tuam per noctem</seg>
          <seg type="verse" n="4">in decacordo psalterio cum cantico in cithara</seg>
          <seg type="verse" n="5">quia delectasti me Domine in factura tua et in operibus manuum tuarum exultabo</seg>
          <seg type="verse" n="6">quam magnificata sunt opera tua Domine nimis profundae factae sunt cogitationes tuae</seg>
          <seg type="verse" n="7">vir insipiens non cognoscet et stultus non intelleget haec</seg>
          <seg type="verse" n="8">cum exorti fuerint peccatores sicut faenum et apparuerint omnes qui operantur iniquitatem ut intereant in saeculum %saeculi;</seg>
          <seg type="verse" n="9">tu autem Altissimus in aeternum Domine</seg>
          <seg type="verse" n="10">quoniam ecce inimici tui Domine; quoniam ecce inimici tui peribunt et dispergentur omnes qui operantur iniquitatem</seg>
          <seg type="verse" n="11">et exaltabitur sicut unicornis cornu meum et senectus mea in misericordia uberi</seg>
          <seg type="verse" n="12">et despexit oculus meus inimicis meis et insurgentibus in me malignantibus audiet auris mea</seg>
          <seg type="verse" n="13">iustus ut palma florebit ut cedrus Libani multiplicabitur</seg>
          <seg type="verse" n="14">plantati in domo Domini in atriis Dei nostri florebunt</seg>
          <seg type="verse" n="15">adhuc multiplicabuntur in senecta uberi et bene patientes erunt</seg>
          <seg type="verse" n="16">ut adnuntient quoniam rectus Dominus Deus noster et non est iniquitas in eo</seg>
        </div>
        <div type="chapter" n="92">
          <seg type="verse" n="1">laus cantici David in die ante sabbatum quando inhabitata est terra Dominus regnavit decore indutus est indutus est Dominus fortitudine et praecinxit se etenim firmavit orbem terrae qui non commovebitur</seg>
          <seg type="verse" n="2">parata sedis tua ex tunc a saeculo tu es</seg>
          <seg type="verse" n="3">elevaverunt flumina Domine elevaverunt flumina vocem suam elevabunt flumina fluctus suos;</seg>
          <seg type="verse" n="4">a vocibus aquarum multarum mirabiles elationes maris mirabilis in altis Dominus</seg>
          <seg type="verse" n="5">testimonia tua credibilia facta sunt nimis domum tuam decet sanctitudo Domine in longitudine dierum</seg>
        </div>
        <div type="chapter" n="93">
          <seg type="verse" n="1">psalmus David quarta sabbati Deus ultionum Dominus Deus ultionum libere egit</seg>
          <seg type="verse" n="2">exaltare qui iudicas terram redde retributionem superbis</seg>
          <seg type="verse" n="3">usquequo peccatores Domine usquequo peccatores gloriabuntur</seg>
          <seg type="verse" n="4">effabuntur et loquentur iniquitatem loquentur omnes qui operantur iniustitiam</seg>
          <seg type="verse" n="5">populum tuum Domine humiliaverunt et hereditatem tuam vexaverunt</seg>
          <seg type="verse" n="6">viduam et advenam interfecerunt et pupillos occiderunt</seg>
          <seg type="verse" n="7">et dixerunt non videbit Dominus nec intelleget Deus Iacob</seg>
          <seg type="verse" n="8">intellegite qui insipientes estis in populo et stulti aliquando sapite</seg>
          <seg type="verse" n="9">qui plantavit aurem non audiet aut qui finxit oculum non considerat</seg>
          <seg type="verse" n="10">qui corripit gentes non arguet qui docet hominem scientiam</seg>
          <seg type="verse" n="11">Dominus scit cogitationes hominum quoniam vanae sunt</seg>
          <seg type="verse" n="12">beatus homo quem tu erudieris Domine et de lege tua docueris eum</seg>
          <seg type="verse" n="13">ut mitiges ei a diebus malis donec fodiatur peccatori fovea</seg>
          <seg type="verse" n="14">quia non repellet Dominus plebem suam et hereditatem suam non derelinquet</seg>
          <seg type="verse" n="15">quoadusque iustitia convertatur in iudicium et qui iuxta illam omnes qui recto sunt corde diapsalma</seg>
          <seg type="verse" n="16">quis consurget mihi adversus malignantes aut quis stabit mecum adversus operantes iniquitatem</seg>
          <seg type="verse" n="17">nisi quia Dominus adiuvit me paulo minus habitavit in inferno anima mea</seg>
          <seg type="verse" n="18">si dicebam motus est pes meus misericordia tua Domine adiuvabat me</seg>
          <seg type="verse" n="19">secundum multitudinem dolorum meorum in corde meo consolationes tuae laetificaverunt animam meam</seg>
          <seg type="verse" n="20">numquid aderit tibi sedis iniquitatis qui fingis dolorem in praecepto</seg>
          <seg type="verse" n="21">captabunt in animam iusti et sanguinem innocentem condemnabunt</seg>
          <seg type="verse" n="22">et factus est Dominus mihi in refugium et Deus meus in adiutorem spei meae</seg>
          <seg type="verse" n="23">et reddet illis iniquitatem ipsorum et in malitia eorum disperdet eos disperdet illos Dominus Deus noster</seg>
        </div>
        <div type="chapter" n="94">
          <seg type="verse" n="1">laus cantici David venite exultemus Domino iubilemus Deo salutari nostro</seg>
          <seg type="verse" n="2">praeoccupemus faciem eius in confessione et in psalmis iubilemus ei</seg>
          <seg type="verse" n="3">quoniam Deus magnus Dominus et rex magnus super omnes deos</seg>
          <seg type="verse" n="4">quia in manu eius fines terrae et altitudines montium ipsius sunt</seg>
          <seg type="verse" n="5">quoniam ipsius est mare et ipse fecit illud et siccam manus eius formaverunt</seg>
          <seg type="verse" n="6">venite adoremus et procidamus et ploremus ante Dominum qui fecit nos</seg>
          <seg type="verse" n="7">quia ipse est Deus noster et nos populus pascuae eius et oves manus eius</seg>
          <seg type="verse" n="8">hodie si vocem eius audieritis nolite obdurare corda vestra</seg>
          <seg type="verse" n="9">sicut in inritatione secundum diem temptationis in deserto ubi temptaverunt me patres vestri probaverunt me; et viderunt opera mea</seg>
          <seg type="verse" n="10">quadraginta annis offensus fui generationi illi et dixi semper errant corde</seg>
          <seg type="verse" n="11">et isti non cognoverunt vias meas ut iuravi in ira mea si intrabunt in requiem meam</seg>
        </div>
        <div type="chapter" n="95">
          <seg type="verse" n="1">quando domus aedificabatur post captivitatem canticum huic David cantate Domino canticum novum cantate Domino omnis terra</seg>
          <seg type="verse" n="2">cantate Domino benedicite nomini eius adnuntiate diem de die salutare eius</seg>
          <seg type="verse" n="3">adnuntiate inter gentes gloriam eius in omnibus populis mirabilia eius</seg>
          <seg type="verse" n="4">quoniam magnus Dominus et laudabilis valde terribilis est super omnes deos</seg>
          <seg type="verse" n="5">quoniam omnes dii gentium daemonia at vero Dominus caelos fecit</seg>
          <seg type="verse" n="6">confessio et pulchritudo in conspectu eius sanctimonia et magnificentia in sanctificatione eius</seg>
          <seg type="verse" n="7">adferte Domino patriae gentium adferte Domino gloriam et honorem</seg>
          <seg type="verse" n="8">adferte Domino gloriam nomini eius tollite hostias et introite in atria eius</seg>
          <seg type="verse" n="9">adorate Dominum in atrio sancto eius commoveatur a facie eius universa terra</seg>
          <seg type="verse" n="10">dicite in gentibus quia Dominus regnavit etenim correxit orbem qui non movebitur iudicabit populos in aequitate</seg>
          <seg type="verse" n="11">laetentur caeli et exultet terra commoveatur mare et plenitudo eius</seg>
          <seg type="verse" n="12">gaudebunt campi et omnia quae in eis sunt tunc exultabunt omnia ligna silvarum</seg>
          <seg type="verse" n="13">a facie Domini quia venit quoniam venit iudicare terram iudicabit orbem terrae in aequitate et populos in veritate sua</seg>
        </div>
        <div type="chapter" n="96">
          <seg type="verse" n="1">huic David quando terra eius restituta est Dominus regnavit exultet terra laetentur insulae multae</seg>
          <seg type="verse" n="2">nubes et caligo in circuitu eius iustitia et iudicium correctio sedis eius</seg>
          <seg type="verse" n="3">ignis ante ipsum praecedet et inflammabit in circuitu inimicos eius</seg>
          <seg type="verse" n="4">adluxerunt fulgora eius orbi terrae vidit et commota est terra</seg>
          <seg type="verse" n="5">montes sicut cera fluxerunt a facie Domini; a facie Domini omnis terrae</seg>
          <seg type="verse" n="6">adnuntiaverunt caeli iustitiam eius et viderunt omnes populi gloriam eius</seg>
          <seg type="verse" n="7">confundantur omnes qui adorant sculptilia qui gloriantur in simulacris suis adorate eum omnes angeli eius</seg>
          <seg type="verse" n="8">audivit et laetata est Sion et exultaverunt filiae Iudaeae propter iudicia tua Domine</seg>
          <seg type="verse" n="9">quoniam tu Dominus Altissimus super omnem terram nimis superexaltatus es super omnes deos</seg>
          <seg type="verse" n="10">qui diligitis Dominum odite malum custodit animas sanctorum suorum de manu peccatoris liberabit eos</seg>
          <seg type="verse" n="11">lux orta est iusto et rectis corde laetitia</seg>
          <seg type="verse" n="12">laetamini iusti in Domino et confitemini memoriae sanctificationis eius</seg>
        </div>
        <div type="chapter" n="97">
          <seg type="verse" n="1">psalmus David cantate Domino canticum novum quoniam mirabilia fecit salvavit sibi dextera eius et brachium sanctum eius</seg>
          <seg type="verse" n="2">notum fecit Dominus salutare suum in conspectu gentium revelavit iustitiam suam</seg>
          <seg type="verse" n="3">recordatus est misericordiae suae et veritatem suam domui Israhel viderunt omnes termini terrae salutare Dei nostri</seg>
          <seg type="verse" n="4">iubilate Domino omnis terra cantate et exultate et psallite</seg>
          <seg type="verse" n="5">psallite Domino in cithara in cithara et voce psalmi</seg>
          <seg type="verse" n="6">in tubis ductilibus et voce tubae corneae iubilate in conspectu regis Domini</seg>
          <seg type="verse" n="7">moveatur mare et plenitudo eius orbis terrarum et qui habitant in eo</seg>
          <seg type="verse" n="8">flumina plaudent manu simul montes exultabunt</seg>
          <seg type="verse" n="9">a conspectu Domini quoniam venit iudicare terram iudicabit orbem terrarum in iustitia et populos in aequitate</seg>
        </div>
        <div type="chapter" n="98">
          <seg type="verse" n="1">psalmus David Dominus regnavit irascantur populi qui sedet super cherubin moveatur terra</seg>
          <seg type="verse" n="2">Dominus in Sion magnus et excelsus est super omnes populos</seg>
          <seg type="verse" n="3">confiteantur nomini tuo magno quoniam terribile et sanctum est</seg>
          <seg type="verse" n="4">et honor regis iudicium diligit tu parasti directiones iudicium et iustitiam in Iacob tu fecisti</seg>
          <seg type="verse" n="5">exaltate Dominum Deum nostrum et adorate scabillum pedum eius quoniam sanctum est</seg>
          <seg type="verse" n="6">Moses et Aaron in sacerdotibus eius et Samuhel inter eos qui invocant nomen eius invocabant Dominum et ipse exaudiebat illos</seg>
          <seg type="verse" n="7">in columna nubis loquebatur ad eos custodiebant testimonia eius et praeceptum quod dedit illis</seg>
          <seg type="verse" n="8">Domine Deus noster tu exaudiebas illos Deus tu propitius fuisti eis et ulciscens in omnes adinventiones eorum</seg>
          <seg type="verse" n="9">exaltate Dominum Deum nostrum et adorate in monte sancto eius quoniam sanctus Dominus Deus noster</seg>
        </div>
        <div type="chapter" n="99">
          <seg type="verse" n="1">psalmus in confessione</seg>
          <seg type="verse" n="2">iubilate Domino omnis terra servite Domino in laetitia introite in conspectu eius in exultatione</seg>
          <seg type="verse" n="3">scitote quoniam Dominus ipse est Deus ipse fecit nos et non ipsi nos populus eius et oves pascuae eius</seg>
          <seg type="verse" n="4">introite portas eius in confessione atria eius in hymnis confitemini illi laudate nomen eius</seg>
          <seg type="verse" n="5">quoniam suavis Dominus in aeternum misericordia eius et usque in generationem et generationem veritas eius</seg>
        </div>
        <div type="chapter" n="100">
          <seg type="verse" n="1">David psalmus misericordiam et iudicium cantabo tibi Domine psallam</seg>
          <seg type="verse" n="2">et intellegam in via inmaculata quando venies ad me perambulabam in innocentia cordis mei in medio domus meae</seg>
          <seg type="verse" n="3">non proponebam ante oculos meos rem iniustam facientes praevaricationes odivi non adhesit mihi</seg>
          <seg type="verse" n="4">cor pravum declinante a me maligno non cognoscebam</seg>
          <seg type="verse" n="5">detrahentem secreto proximo suo hunc persequebar superbo oculo et insatiabili corde cum hoc non edebam</seg>
          <seg type="verse" n="6">oculi mei ad fideles terrae ut sederent mecum ambulans in via inmaculata hic mihi ministrabat</seg>
          <seg type="verse" n="7">non habitabat in medio domus meae qui facit superbiam qui loquitur iniqua non direxit in conspectu oculorum meorum</seg>
          <seg type="verse" n="8">in matutino interficiebam omnes peccatores terrae ut disperderem de civitate Domini omnes operantes iniquitatem</seg>
        </div>
        <div type="chapter" n="101">
          <seg type="verse" n="1">oratio pauperis cum anxius fuerit et coram Domino effuderit precem suam</seg>
          <seg type="verse" n="2">Domine exaudi orationem meam et clamor meus ad te veniat</seg>
          <seg type="verse" n="3">non avertas faciem tuam a me in quacumque die tribulor inclina ad me aurem tuam in quacumque die invocavero te velociter exaudi me</seg>
          <seg type="verse" n="4">quia defecerunt sicut fumus dies mei et ossa mea sicut gremium aruerunt</seg>
          <seg type="verse" n="5">percussum est ut faenum et aruit cor meum quia oblitus sum comedere panem meum</seg>
          <seg type="verse" n="6">a voce gemitus mei adhesit os meum carni meae</seg>
          <seg type="verse" n="7">similis factus sum pelicano solitudinis factus sum sicut nycticorax in domicilio</seg>
          <seg type="verse" n="8">vigilavi et factus sum sicut passer solitarius in tecto</seg>
          <seg type="verse" n="9">tota die exprobrabant mihi inimici mei et qui laudabant me adversus me iurabant</seg>
          <seg type="verse" n="10">quia cinerem tamquam panem manducavi et poculum meum cum fletu miscebam</seg>
          <seg type="verse" n="11">a facie irae et indignationis tuae quia elevans adlisisti me</seg>
          <seg type="verse" n="12">dies mei sicut umbra declinaverunt et ego sicut faenum arui</seg>
          <seg type="verse" n="13">tu autem Domine in aeternum permanes et memoriale tuum in generationem et generationem</seg>
          <seg type="verse" n="14">tu exsurgens misereberis Sion quia tempus miserendi eius quia venit tempus</seg>
          <seg type="verse" n="15">quoniam placuerunt servis tuis lapides eius et terrae eius miserebuntur</seg>
          <seg type="verse" n="16">et timebunt gentes nomen Domini et omnes reges terrae gloriam tuam</seg>
          <seg type="verse" n="17">quia aedificabit Dominus Sion et videbitur in gloria sua</seg>
          <seg type="verse" n="18">respexit in orationem humilium et non sprevit precem eorum</seg>
          <seg type="verse" n="19">scribantur haec in generationem alteram et populus qui creabitur laudabit Dominum</seg>
          <seg type="verse" n="20">quia prospexit de excelso sancto suo Dominus de caelo in terram aspexit</seg>
          <seg type="verse" n="21">ut audiret gemitum conpeditorum ut solvat filios interemptorum</seg>
          <seg type="verse" n="22">ut adnuntiet in Sion nomen Domini et laudem suam in Hierusalem</seg>
          <seg type="verse" n="23">in conveniendo populos in unum et reges ut serviant Domino</seg>
          <seg type="verse" n="24">respondit ei in via virtutis suae paucitatem dierum meorum nuntia mihi</seg>
          <seg type="verse" n="25">ne revoces me in dimidio dierum meorum in generationem et generationem anni tui</seg>
          <seg type="verse" n="26">initio tu Domine terram fundasti et opera manuum tuarum sunt caeli</seg>
          <seg type="verse" n="27">ipsi peribunt tu autem permanes et omnes sicut vestimentum veterescent et sicut opertorium mutabis eos et mutabuntur</seg>
          <seg type="verse" n="28">tu autem idem ipse es et anni tui non deficient</seg>
          <seg type="verse" n="29">filii servorum tuorum habitabunt et semen eorum in saeculum dirigetur</seg>
        </div>
        <div type="chapter" n="102">
          <seg type="verse" n="1">ipsi David benedic anima mea Domino et omnia quae intra me sunt nomini sancto eius</seg>
          <seg type="verse" n="2">benedic anima mea Domino et noli oblivisci omnes retributiones eius</seg>
          <seg type="verse" n="3">qui propitiatur omnibus iniquitatibus tuis qui sanat omnes infirmitates tuas</seg>
          <seg type="verse" n="4">qui redimit de interitu vitam tuam qui coronat te in misericordia et miserationibus</seg>
          <seg type="verse" n="5">qui replet in bonis desiderium tuum renovabitur ut aquilae iuventus tua</seg>
          <seg type="verse" n="6">faciens misericordias Dominus et iudicium omnibus iniuriam patientibus</seg>
          <seg type="verse" n="7">notas fecit vias suas Mosi filiis Israhel voluntates suas</seg>
          <seg type="verse" n="8">miserator et misericors Dominus longanimis et multum misericors</seg>
          <seg type="verse" n="9">non in perpetuum irascetur neque in aeternum comminabitur</seg>
          <seg type="verse" n="10">non secundum peccata nostra fecit nobis nec secundum iniustitias nostras retribuit nobis</seg>
          <seg type="verse" n="11">quoniam secundum altitudinem caeli a terra corroboravit misericordiam suam super timentes se</seg>
          <seg type="verse" n="12">quantum distat ortus ab occidente longe fecit a nobis iniquitates nostras</seg>
          <seg type="verse" n="13">quomodo miseretur pater filiorum misertus est Dominus timentibus se</seg>
          <seg type="verse" n="14">quoniam ipse cognovit figmentum nostrum recordatus est quoniam pulvis sumus</seg>
          <seg type="verse" n="15">homo sicut faenum dies eius tamquam flos agri sic efflorebit</seg>
          <seg type="verse" n="16">quoniam spiritus pertransivit in illo et non subsistet et non cognoscet amplius locum suum</seg>
          <seg type="verse" n="17">misericordia autem Domini ab aeterno et usque in aeternum super timentes eum et iustitia illius in filios filiorum</seg>
          <seg type="verse" n="18">his qui servant testamentum eius et memores sunt mandatorum ipsius ad faciendum ea</seg>
          <seg type="verse" n="19">Dominus in caelo paravit sedem suam et regnum ipsius omnibus dominabitur</seg>
          <seg type="verse" n="20">benedicite Domino angeli eius potentes virtute facientes verbum illius ad audiendam vocem sermonum eius</seg>
          <seg type="verse" n="21">benedicite Domino omnes virtutes eius ministri eius qui facitis voluntatem eius</seg>
          <seg type="verse" n="22">benedicite Domino omnia opera eius in omni loco dominationis ipsius benedic anima mea Domino</seg>
        </div>
        <div type="chapter" n="103">
          <seg type="verse" n="1">ipsi David benedic anima mea Domino Domine Deus meus magnificatus es vehementer confessionem et decorem induisti</seg>
          <seg type="verse" n="2">amictus lumine sicut vestimento extendens caelum sicut pellem</seg>
          <seg type="verse" n="3">qui tegis in aquis superiora eius qui ponis nubem ascensum tuum qui ambulas super pinnas ventorum</seg>
          <seg type="verse" n="4">qui facis angelos tuos spiritus et ministros tuos ignem urentem</seg>
          <seg type="verse" n="5">qui fundasti terram super stabilitatem suam non inclinabitur in saeculum saeculi</seg>
          <seg type="verse" n="6">abyssus sicut vestimentum amictus eius super montes stabunt aquae</seg>
          <seg type="verse" n="7">ab increpatione tua fugient a voce tonitrui tui formidabunt</seg>
          <seg type="verse" n="8">ascendunt montes et descendunt campi in locum quem fundasti eis</seg>
          <seg type="verse" n="9">terminum posuisti quem non transgredientur neque convertentur operire terram</seg>
          <seg type="verse" n="10">qui emittis fontes in convallibus inter medium montium pertransibunt aquae</seg>
          <seg type="verse" n="11">potabunt omnes bestiae agri expectabunt onagri in siti sua</seg>
          <seg type="verse" n="12">super ea volucres caeli habitabunt de medio petrarum dabunt vocem</seg>
          <seg type="verse" n="13">rigans montes de superioribus suis de fructu operum tuorum satiabitur terra</seg>
          <seg type="verse" n="14">producens faenum iumentis et herbam servituti hominum ut educas panem de terra</seg>
          <seg type="verse" n="15">et vinum laetificat cor hominis ut exhilaret faciem in oleo et panis cor hominis confirmat</seg>
          <seg type="verse" n="16">saturabuntur ligna campi et cedri Libani quas plantavit</seg>
          <seg type="verse" n="17">illic passeres nidificabunt erodii domus dux est eorum</seg>
          <seg type="verse" n="18">montes excelsi cervis petra refugium erinaciis</seg>
          <seg type="verse" n="19">fecit lunam in tempora sol cognovit occasum suum</seg>
          <seg type="verse" n="20">posuisti tenebras et facta est nox in ipsa pertransibunt omnes bestiae silvae</seg>
          <seg type="verse" n="21">catuli leonum rugientes ut rapiant et quaerant a Deo escam sibi</seg>
          <seg type="verse" n="22">ortus est sol et congregati sunt et in cubilibus suis conlocabuntur</seg>
          <seg type="verse" n="23">exibit homo ad opus suum et ad operationem suam usque ad vesperum</seg>
          <seg type="verse" n="24">quam magnificata sunt opera tua Domine omnia in sapientia fecisti impleta est terra possessione tua</seg>
          <seg type="verse" n="25">hoc mare magnum et spatiosum manibus; illic reptilia quorum non est numerus animalia pusilla cum magnis</seg>
          <seg type="verse" n="26">illic naves pertransibunt draco iste quem formasti ad inludendum ei</seg>
          <seg type="verse" n="27">omnia a te expectant ut des illis escam in tempore</seg>
          <seg type="verse" n="28">dante te illis colligent aperiente te manum tuam omnia implebuntur bonitate</seg>
          <seg type="verse" n="29">avertente autem te faciem turbabuntur auferes spiritum eorum et deficient et in pulverem suum revertentur</seg>
          <seg type="verse" n="30">emittes spiritum tuum et creabuntur et renovabis faciem terrae</seg>
          <seg type="verse" n="31">sit gloria Domini in saeculum laetabitur Dominus in operibus suis</seg>
          <seg type="verse" n="32">qui respicit terram et facit eam tremere qui tangit montes et fumigant</seg>
          <seg type="verse" n="33">cantabo Domino in vita mea psallam Deo meo quamdiu sum</seg>
          <seg type="verse" n="34">iucundum sit ei eloquium meum ego vero delectabor in Domino</seg>
          <seg type="verse" n="35">deficiant peccatores a terra et iniqui ita ut non sint benedic anima mea Domino</seg>
        </div>
        <div type="chapter" n="104">
          <seg type="verse" n="1">alleluia confitemini Domino et invocate nomen eius adnuntiate inter gentes opera eius</seg>
          <seg type="verse" n="2">cantate ei et psallite ei narrate omnia mirabilia eius</seg>
          <seg type="verse" n="3">laudamini in nomine sancto eius laetetur cor quaerentium Dominum</seg>
          <seg type="verse" n="4">quaerite Dominum et confirmamini quaerite faciem eius semper</seg>
          <seg type="verse" n="5">mementote mirabilium eius quae fecit prodigia eius et iudicia oris eius</seg>
          <seg type="verse" n="6">semen Abraham servi eius filii Iacob electi eius</seg>
          <seg type="verse" n="7">ipse Dominus Deus noster in universa terra iudicia eius</seg>
          <seg type="verse" n="8">memor fuit in saeculum testamenti sui verbi quod mandavit in mille generationes</seg>
          <seg type="verse" n="9">quod disposuit ad Abraham et iuramenti sui ad Isaac</seg>
          <seg type="verse" n="10">et statuit illud Iacob in praeceptum et Israhel in testamentum aeternum</seg>
          <seg type="verse" n="11">dicens tibi dabo terram Chanaan funiculum hereditatis vestrae</seg>
          <seg type="verse" n="12">cum essent numero breves paucissimos et incolas eius</seg>
          <seg type="verse" n="13">et pertransierunt de gente in gentem et de regno ad populum alterum</seg>
          <seg type="verse" n="14">non reliquit hominem nocere eis et corripuit pro eis reges</seg>
          <seg type="verse" n="15">nolite tangere christos meos et in prophetis meis nolite malignari</seg>
          <seg type="verse" n="16">et vocavit famem super terram omne firmamentum panis contrivit</seg>
          <seg type="verse" n="17">misit ante eos virum in servum venundatus est Ioseph</seg>
          <seg type="verse" n="18">humiliaverunt in conpedibus pedes eius ferrum pertransiit anima eius</seg>
          <seg type="verse" n="19">donec veniret verbum eius eloquium Domini inflammavit eum</seg>
          <seg type="verse" n="20">misit rex et solvit eum princeps populorum et dimisit eum</seg>
          <seg type="verse" n="21">constituit eum dominum domus suae et principem omnis possessionis suae</seg>
          <seg type="verse" n="22">ut erudiret principes eius sicut semet ipsum et senes eius prudentiam doceret</seg>
          <seg type="verse" n="23">et intravit Israhel in Aegyptum et Iacob accola fuit in terra Cham</seg>
          <seg type="verse" n="24">et auxit populum eius vehementer et firmavit eum super inimicos eius</seg>
          <seg type="verse" n="25">convertit cor eorum ut odirent populum eius ut dolum facerent in servos eius</seg>
          <seg type="verse" n="26">misit Mosen servum suum Aaron quem elegit ipsum</seg>
          <seg type="verse" n="27">posuit in eis verba signorum suorum et prodigiorum in terra Cham</seg>
          <seg type="verse" n="28">misit tenebras et obscuravit et non exacerbavit sermones suos</seg>
          <seg type="verse" n="29">convertit aquas eorum in sanguinem et occidit pisces eorum</seg>
          <seg type="verse" n="30">dedit terra eorum ranas in penetrabilibus regum ipsorum</seg>
          <seg type="verse" n="31">dixit et venit cynomia et scinifes in omnibus finibus eorum</seg>
          <seg type="verse" n="32">posuit pluvias eorum grandinem ignem conburentem in terra ipsorum</seg>
          <seg type="verse" n="33">et percussit vineas eorum et ficulneas eorum et contrivit lignum finium eorum</seg>
          <seg type="verse" n="34">dixit et venit lucusta et bruchus cuius non erat numerus</seg>
          <seg type="verse" n="35">et comedit omne faenum in terra eorum et comedit omnem fructum terrae eorum</seg>
          <seg type="verse" n="36">et percussit omne primogenitum in terra eorum primitias omnis laboris eorum</seg>
          <seg type="verse" n="37">et eduxit eos in argento et auro et non erat in tribubus eorum infirmus</seg>
          <seg type="verse" n="38">laetata est Aegyptus in profectione eorum quia incubuit timor eorum super eos</seg>
          <seg type="verse" n="39">expandit nubem in protectionem eorum et ignem ut luceret eis per noctem</seg>
          <seg type="verse" n="40">petierunt et venit coturnix et panem caeli saturavit eos</seg>
          <seg type="verse" n="41">disrupit petram et fluxerunt aquae abierunt in sicco flumina</seg>
          <seg type="verse" n="42">quoniam memor fuit verbi sancti sui quod habuit ad Abraham puerum suum</seg>
          <seg type="verse" n="43">et eduxit populum suum in exultatione %et; electos suos in laetitia</seg>
          <seg type="verse" n="44">et dedit illis regiones gentium et labores populorum possederunt</seg>
          <seg type="verse" n="45">ut custodiant iustificationes eius et legem eius requirant</seg>
        </div>
        <div type="chapter" n="105">
          <seg type="verse" n="1">alleluia confitemini Domino quoniam bonus quoniam in saeculum misericordia eius</seg>
          <seg type="verse" n="2">quis loquetur potentias Domini auditas faciet omnes laudes eius</seg>
          <seg type="verse" n="3">beati qui custodiunt iudicium et faciunt iustitiam in omni tempore</seg>
          <seg type="verse" n="4">memento nostri Domine in beneplacito populi tui visita nos in salutari tuo</seg>
          <seg type="verse" n="5">ad videndum in bonitate electorum tuorum ad laetandum in laetitia gentis tuae et lauderis cum hereditate tua</seg>
          <seg type="verse" n="6">peccavimus cum patribus nostris iniuste egimus iniquitatem fecimus</seg>
          <seg type="verse" n="7">patres nostri in Aegypto non intellexerunt mirabilia tua non fuerunt memores multitudinis misericordiae tuae et inritaverunt ascendentes in mare mare; Rubrum</seg>
          <seg type="verse" n="8">et salvavit eos propter nomen suum ut notam faceret potentiam suam</seg>
          <seg type="verse" n="9">et increpuit mare Rubrum et exsiccatum est et deduxit eos in abyssis sicut in deserto</seg>
          <seg type="verse" n="10">et salvavit eos de manu odientium et redemit eos de manu inimici</seg>
          <seg type="verse" n="11">et operuit aqua tribulantes eos unus ex eis non remansit</seg>
          <seg type="verse" n="12">et crediderunt in verbis eius et laudaverunt laudem eius</seg>
          <seg type="verse" n="13">cito fecerunt obliti sunt operum eius non sustinuerunt consilium eius</seg>
          <seg type="verse" n="14">et concupierunt concupiscentiam in deserto et temptaverunt Deum in inaquoso</seg>
          <seg type="verse" n="15">et dedit eis petitionem ipsorum et misit saturitatem in anima eorum</seg>
          <seg type="verse" n="16">et inritaverunt Mosen in castris Aaron sanctum Domini</seg>
          <seg type="verse" n="17">aperta est terra et degluttivit Dathan et operuit super congregationem Abiron</seg>
          <seg type="verse" n="18">et exarsit ignis in synagoga eorum flamma conbusit peccatores</seg>
          <seg type="verse" n="19">et fecerunt vitulum in Choreb et adoraverunt sculptile</seg>
          <seg type="verse" n="20">et mutaverunt gloriam suam in similitudine vituli comedentis faenum</seg>
          <seg type="verse" n="21">obliti sunt Deum qui salvavit eos qui fecit magnalia in Aegypto</seg>
          <seg type="verse" n="22">mirabilia in terra Cham terribilia in mari Rubro</seg>
          <seg type="verse" n="23">et dixit ut disperderet eos si non Moses electus eius stetisset in confractione in conspectu eius ut averteret iram eius ne disperderet eos</seg>
          <seg type="verse" n="24">et pro nihilo habuerunt terram desiderabilem non crediderunt verbo eius</seg>
          <seg type="verse" n="25">et murmurabant in tabernaculis suis non exaudierunt vocem Domini</seg>
          <seg type="verse" n="26">et elevavit manum suam super eos ut prosterneret eos in deserto</seg>
          <seg type="verse" n="27">et ut deiceret semen eorum in nationibus et dispergeret eos in regionibus</seg>
          <seg type="verse" n="28">et initiati sunt Beelphegor et comederunt sacrificia mortuorum</seg>
          <seg type="verse" n="29">et inritaverunt eum in adinventionibus suis et multiplicata est in eis ruina</seg>
          <seg type="verse" n="30">et stetit Finees et placavit et cessavit quassatio</seg>
          <seg type="verse" n="31">et reputatum est ei in iustitiam in generatione et generationem usque in sempiternum</seg>
          <seg type="verse" n="32">et inritaverunt ad aquam Contradictionis et vexatus est Moses propter eos</seg>
          <seg type="verse" n="33">quia exacerbaverunt spiritum eius et distinxit in labiis suis</seg>
          <seg type="verse" n="34">non disperdiderunt gentes quas dixit Dominus illis</seg>
          <seg type="verse" n="35">et commixti sunt inter gentes et didicerunt opera eorum</seg>
          <seg type="verse" n="36">et servierunt sculptilibus eorum et factum est illis in scandalum</seg>
          <seg type="verse" n="37">et immolaverunt filios suos et filias suas daemoniis</seg>
          <seg type="verse" n="38">et effuderunt sanguinem innocentem sanguinem filiorum suorum et filiarum suarum; quas sacrificaverunt sculptilibus Chanaan et interfecta est terra in sanguinibus</seg>
          <seg type="verse" n="39">et contaminata est in operibus eorum et fornicati sunt in adinventionibus suis</seg>
          <seg type="verse" n="40">et iratus est furore Dominus in populo suo et abominatus est hereditatem suam</seg>
          <seg type="verse" n="41">et tradidit eos in manus gentium et dominati sunt eorum qui oderant eos</seg>
          <seg type="verse" n="42">et tribulaverunt eos inimici eorum et humiliati sunt sub manibus eorum</seg>
          <seg type="verse" n="43">saepe liberavit eos ipsi autem exacerbaverunt eum in consilio suo et humiliati sunt in iniquitatibus suis</seg>
          <seg type="verse" n="44">et vidit cum tribularentur et audiret orationem eorum</seg>
          <seg type="verse" n="45">et memor fuit testamenti sui et paenituit eum secundum multitudinem misericordiae suae</seg>
          <seg type="verse" n="46">et dedit eos in misericordias in conspectu omnium qui ceperant eos</seg>
          <seg type="verse" n="47">salvos fac nos Domine Deus noster et congrega nos de nationibus ut confiteamur nomini tuo sancto et gloriemur in laude tua</seg>
          <seg type="verse" n="48">benedictus Dominus Deus Israhel a saeculo et usque in saeculum et dicet omnis populus fiat fiat</seg>
        </div>
        <div type="chapter" n="106">
          <seg type="verse" n="1">alleluia confitemini Domino quoniam bonus quoniam in saeculum misericordia eius</seg>
          <seg type="verse" n="2">dicant qui redempti sunt a Domino quos redemit de manu inimici de regionibus congregavit eos</seg>
          <seg type="verse" n="3">a solis ortu et occasu et ab aquilone et mari</seg>
          <seg type="verse" n="4">erraverunt in solitudine in inaquoso viam civitatis habitaculi non invenerunt</seg>
          <seg type="verse" n="5">esurientes et sitientes anima eorum in ipsis defecit</seg>
          <seg type="verse" n="6">et clamaverunt ad Dominum cum tribularentur et de necessitatibus eorum eripuit eos</seg>
          <seg type="verse" n="7">et deduxit eos in viam rectam ut irent in civitatem habitationis</seg>
          <seg type="verse" n="8">confiteantur Domino misericordiae eius et mirabilia eius filiis hominum</seg>
          <seg type="verse" n="9">quia satiavit animam inanem et animam esurientem satiavit bonis</seg>
          <seg type="verse" n="10">sedentes in tenebris et umbra mortis vinctos in mendicitate et ferro</seg>
          <seg type="verse" n="11">quia exacerbaverunt eloquia Dei et consilium Altissimi inritaverunt</seg>
          <seg type="verse" n="12">et humiliatum est in laboribus cor eorum infirmati sunt nec fuit qui adiuvaret</seg>
          <seg type="verse" n="13">et clamaverunt ad Dominum cum tribularentur et de necessitatibus eorum liberavit eos</seg>
          <seg type="verse" n="14">et eduxit eos de tenebris et umbra mortis et vincula eorum disrupit</seg>
          <seg type="verse" n="15">confiteantur Domino misericordiae eius et mirabilia eius filiis hominum</seg>
          <seg type="verse" n="16">quia contrivit portas aereas et vectes ferreos confregit</seg>
          <seg type="verse" n="17">suscepit eos de via iniquitatis eorum propter iniustitias enim suas humiliati sunt</seg>
          <seg type="verse" n="18">omnem escam abominata est anima eorum et adpropinquaverunt usque ad portas mortis</seg>
          <seg type="verse" n="19">et clamaverunt ad Dominum cum tribularentur et de necessitatibus eorum liberavit eos</seg>
          <seg type="verse" n="20">misit verbum suum et sanavit eos et eripuit eos de interitionibus eorum</seg>
          <seg type="verse" n="21">confiteantur Domino misericordiae eius et mirabilia eius filiis hominum</seg>
          <seg type="verse" n="22">et sacrificent sacrificium laudis et adnuntient opera eius in exultatione</seg>
          <seg type="verse" n="23">qui descendunt mare in navibus facientes operationem in aquis multis</seg>
          <seg type="verse" n="24">ipsi viderunt opera Domini et mirabilia eius in profundo</seg>
          <seg type="verse" n="25">dixit et stetit spiritus procellae et exaltati sunt fluctus eius</seg>
          <seg type="verse" n="26">ascendunt usque ad caelos et descendunt usque ad abyssos anima eorum in malis tabescebat</seg>
          <seg type="verse" n="27">turbati sunt et moti sunt sicut ebrius et omnis sapientia eorum devorata est</seg>
          <seg type="verse" n="28">et clamaverunt ad Dominum cum tribularentur et de necessitatibus eorum eduxit eos</seg>
          <seg type="verse" n="29">et statuit procellam %eius; in auram et siluerunt fluctus eius</seg>
          <seg type="verse" n="30">et laetati sunt quia siluerunt et deduxit eos in portum voluntatis eorum</seg>
          <seg type="verse" n="31">confiteantur Domino misericordiae eius et mirabilia eius filiis hominum</seg>
          <seg type="verse" n="32">exaltent eum in ecclesia plebis et in cathedra seniorum laudent eum</seg>
          <seg type="verse" n="33">posuit flumina in desertum et exitus aquarum in sitim</seg>
          <seg type="verse" n="34">terram fructiferam in salsuginem a malitia inhabitantium in ea</seg>
          <seg type="verse" n="35">posuit desertum in stagna aquarum et terram sine aqua in exitus aquarum</seg>
          <seg type="verse" n="36">et conlocavit illic esurientes et constituerunt civitatem habitationis</seg>
          <seg type="verse" n="37">et seminaverunt agros et plantaverunt vineas et fecerunt fructum nativitatis</seg>
          <seg type="verse" n="38">et benedixit eis et multiplicati sunt nimis et iumenta eorum non minoravit</seg>
          <seg type="verse" n="39">et pauci facti sunt et vexati sunt a tribulatione malorum et dolore</seg>
          <seg type="verse" n="40">effusa est contemptio super principes et errare fecit eos in invio et non in via</seg>
          <seg type="verse" n="41">et adiuvit pauperem de inopia et posuit sicut oves familias</seg>
          <seg type="verse" n="42">videbunt recti et laetabuntur et omnis iniquitas oppilabit os suum</seg>
          <seg type="verse" n="43">quis sapiens et custodiet haec et intellegent misericordias Domini</seg>
        </div>
        <div type="chapter" n="107">
          <seg type="verse" n="1">canticum psalmi David</seg>
          <seg type="verse" n="2">paratum cor meum Deus paratum cor meum cantabo et psallam in gloria mea</seg>
          <seg type="verse" n="3">exsurge psalterium et cithara exsurgam diluculo</seg>
          <seg type="verse" n="4">confitebor tibi in populis Domine et psallam tibi in nationibus</seg>
          <seg type="verse" n="5">quia magna super caelos misericordia tua et usque ad nubes veritas tua</seg>
          <seg type="verse" n="6">exaltare super caelos Deus et super omnem terram gloria tua</seg>
          <seg type="verse" n="7">ut liberentur dilecti tui salvum fac dextera tua et exaudi me</seg>
          <seg type="verse" n="8">Deus locutus est in sancto suo exaltabor et dividam Sicima et convallem tabernaculorum dimetiar</seg>
          <seg type="verse" n="9">meus est Galaad et meus est Manasse et Effraim susceptio capitis mei Iuda rex meus</seg>
          <seg type="verse" n="10">Moab lebes spei meae in Idumeam extendam calciamentum meum mihi alienigenae amici facti sunt</seg>
          <seg type="verse" n="11">quis deducet me in civitatem munitam quis deducet me usque in Idumeam</seg>
          <seg type="verse" n="12">nonne tu Deus qui reppulisti nos et non exibis Deus in virtutibus nostris</seg>
          <seg type="verse" n="13">da nobis auxilium de tribulatione quia vana salus hominis</seg>
          <seg type="verse" n="14">in Deo faciemus virtutem et ipse ad nihilum deducet inimicos nostros</seg>
        </div>
        <div type="chapter" n="108">
          <seg type="verse" n="1">in finem David psalmus</seg>
          <seg type="verse" n="2">Deus laudem meam ne tacueris quia os peccatoris et os dolosi super me apertum est</seg>
          <seg type="verse" n="3">locuti sunt adversum me lingua dolosa et sermonibus odii circuierunt me et expugnaverunt me gratis</seg>
          <seg type="verse" n="4">pro eo ut me diligerent detrahebant mihi ego autem orabam</seg>
          <seg type="verse" n="5">et posuerunt adversus me mala pro bonis et odium pro dilectione mea</seg>
          <seg type="verse" n="6">constitue super eum peccatorem et diabulus stet a dextris eius</seg>
          <seg type="verse" n="7">cum iudicatur exeat condemnatus et oratio eius fiat in peccatum</seg>
          <seg type="verse" n="8">fiant dies eius pauci et episcopatum eius accipiat alter</seg>
          <seg type="verse" n="9">fiant filii eius orfani et uxor eius vidua</seg>
          <seg type="verse" n="10">nutantes transferantur filii eius et mendicent eiciantur de habitationibus suis</seg>
          <seg type="verse" n="11">scrutetur fenerator omnem substantiam eius et diripiant alieni labores eius</seg>
          <seg type="verse" n="12">non sit illi adiutor nec sit qui misereatur pupillis eius</seg>
          <seg type="verse" n="13">fiant nati eius in interitum in generatione una deleatur nomen eius</seg>
          <seg type="verse" n="14">in memoriam redeat iniquitas patrum eius in conspectu Domini et peccatum matris eius non deleatur</seg>
          <seg type="verse" n="15">fiant contra Dominum semper et dispereat de terra memoria eorum</seg>
          <seg type="verse" n="16">pro eo quod non est recordatus facere misericordiam</seg>
          <seg type="verse" n="17">et persecutus est hominem inopem et mendicum et conpunctum corde mortificare</seg>
          <seg type="verse" n="18">et dilexit maledictionem et veniet ei et noluit benedictionem et elongabitur ab eo et induit maledictionem sicut vestimentum et intravit sicut aqua in interiora eius et sicut oleum in ossibus eius</seg>
          <seg type="verse" n="19">fiat ei sicut vestimentum quo operitur et sicut zona qua semper praecingitur</seg>
          <seg type="verse" n="20">hoc opus eorum qui detrahunt mihi apud Dominum et qui loquuntur mala adversus animam meam</seg>
          <seg type="verse" n="21">et tu Domine Domine fac mecum propter nomen tuum quia suavis misericordia tua libera me</seg>
          <seg type="verse" n="22">quia egenus et pauper ego sum et cor meum turbatum est intra me</seg>
          <seg type="verse" n="23">sicut umbra cum declinat ablatus sum excussus sum sicut lucustae</seg>
          <seg type="verse" n="24">genua mea infirmata sunt a ieiunio et caro mea inmutata est propter oleum</seg>
          <seg type="verse" n="25">et ego factus sum obprobrium illis viderunt me moverunt capita sua</seg>
          <seg type="verse" n="26">adiuva me Domine Deus meus salvum fac me secundum misericordiam tuam</seg>
          <seg type="verse" n="27">et sciant quia manus tua haec tu Domine fecisti eam</seg>
          <seg type="verse" n="28">maledicent illi et tu benedices qui insurgunt in me confundantur servus autem tuus laetabitur</seg>
          <seg type="verse" n="29">induantur qui detrahunt mihi pudore et operiantur sicut deploide confusione sua</seg>
          <seg type="verse" n="30">confitebor Domino nimis in ore meo et in medio multorum laudabo eum</seg>
          <seg type="verse" n="31">quia adstetit a dextris pauperis ut salvam faceret a persequentibus animam meam</seg>
        </div>
        <div type="chapter" n="109">
          <seg type="verse" n="1">David psalmus dixit Dominus Domino meo sede a dextris meis donec ponam inimicos tuos scabillum pedum tuorum</seg>
          <seg type="verse" n="2">virgam virtutis tuae emittet Dominus ex Sion dominare in medio inimicorum tuorum</seg>
          <seg type="verse" n="3">tecum principium in die virtutis tuae in splendoribus sanctorum ex utero ante luciferum genui te</seg>
          <seg type="verse" n="4">iuravit Dominus et non paenitebit eum tu es sacerdos in aeternum secundum ordinem Melchisedech</seg>
          <seg type="verse" n="5">Dominus a dextris tuis confregit in die irae suae reges</seg>
          <seg type="verse" n="6">iudicabit in nationibus implebit cadavera conquassabit capita in terra multorum</seg>
          <seg type="verse" n="7">de torrente in via bibet propterea exaltabit caput</seg>
        </div>
        <div type="chapter" n="110">
          <seg type="verse" n="1">alleluia reversionis Aggei et Zacchariae confitebor tibi Domine in toto corde meo in consilio iustorum et congregatione</seg>
          <seg type="verse" n="2">magna opera Domini exquisita in omnes voluntates eius</seg>
          <seg type="verse" n="3">confessio et magnificentia opus eius et iustitia eius manet in saeculum saeculi</seg>
          <seg type="verse" n="4">memoriam fecit mirabilium suorum misericors et miserator Dominus</seg>
          <seg type="verse" n="5">escam dedit timentibus se memor erit in saeculum testamenti sui</seg>
          <seg type="verse" n="6">virtutem operum suorum adnuntiabit populo suo</seg>
          <seg type="verse" n="7">ut det illis hereditatem gentium opera manuum eius veritas et iudicium</seg>
          <seg type="verse" n="8">fidelia omnia mandata eius confirmata in saeculum saeculi facta in veritate et aequitate</seg>
          <seg type="verse" n="9">redemptionem misit populo suo mandavit in aeternum testamentum suum sanctum et terribile nomen eius</seg>
          <seg type="verse" n="10">initium sapientiae timor Domini intellectus bonus omnibus facientibus eum laudatio eius manet in saeculum %saeculi;</seg>
        </div>
        <div type="chapter" n="111">
          <seg type="verse" n="1">alleluia reversionis Aggei et Zacchariae beatus vir qui timet Dominum in mandatis eius volet nimis</seg>
          <seg type="verse" n="2">potens in terra erit semen eius generatio rectorum benedicetur</seg>
          <seg type="verse" n="3">gloria et divitiae in domo eius et iustitia eius manet in saeculum saeculi</seg>
          <seg type="verse" n="4">exortum est in tenebris lumen rectis misericors et miserator et iustus</seg>
          <seg type="verse" n="5">iucundus homo qui miseretur et commodat disponet sermones suos in iudicio</seg>
          <seg type="verse" n="6">quia in aeternum non commovebitur</seg>
          <seg type="verse" n="7">in memoria aeterna erit iustus ab auditione mala non timebit paratum cor eius sperare in Domino</seg>
          <seg type="verse" n="8">confirmatum est cor eius non commovebitur donec dispiciat inimicos suos</seg>
          <seg type="verse" n="9">dispersit dedit pauperibus iustitia eius manet in saeculum saeculi cornu eius exaltabitur in gloria</seg>
          <seg type="verse" n="10">peccator videbit et irascetur dentibus suis fremet et tabescet desiderium peccatorum peribit</seg>
        </div>
        <div type="chapter" n="112">
          <seg type="verse" n="1">alleluia laudate pueri Dominum laudate nomen Domini</seg>
          <seg type="verse" n="2">sit nomen Domini benedictum ex hoc nunc et usque in saeculum</seg>
          <seg type="verse" n="3">a solis ortu usque ad occasum laudabile nomen Domini</seg>
          <seg type="verse" n="4">excelsus super omnes gentes Dominus super caelos gloria eius</seg>
          <seg type="verse" n="5">quis sicut Dominus Deus noster qui in altis habitat</seg>
          <seg type="verse" n="6">et humilia respicit in caelo et in terra</seg>
          <seg type="verse" n="7">suscitans a terra inopem et de stercore erigens pauperem</seg>
          <seg type="verse" n="8">ut conlocet eum cum principibus cum principibus populi sui</seg>
          <seg type="verse" n="9">qui habitare facit sterilem in domo matrem filiorum laetantem</seg>
        </div>
        <div type="chapter" n="113">
          <seg type="verse" n="1">alleluia in exitu Israhel de Aegypto domus Iacob de populo barbaro</seg>
          <seg type="verse" n="2">facta est Iudaea sanctificatio eius Israhel potestas eius</seg>
          <seg type="verse" n="3">mare vidit et fugit Iordanis conversus est retrorsum</seg>
          <seg type="verse" n="4">montes exultaverunt ut arietes colles sicut agni ovium</seg>
          <seg type="verse" n="5">quid est tibi mare quod fugisti et tu Iordanis quia conversus es retrorsum</seg>
          <seg type="verse" n="6">montes exultastis sicut arietes et colles sicut agni ovium</seg>
          <seg type="verse" n="7">a facie Domini mota est terra a facie Dei Iacob</seg>
          <seg type="verse" n="8">qui convertit petram in stagna aquarum et rupem in fontes aquarum</seg>
          <seg type="verse" n="9">non nobis Domine non nobis sed nomini tuo da gloriam</seg>
          <seg type="verse" n="10">super misericordia tua et veritate tua nequando dicant gentes ubi est Deus eorum</seg>
          <seg type="verse" n="11">Deus autem noster in caelo omnia quaecumque voluit fecit</seg>
          <seg type="verse" n="12">simulacra gentium argentum et aurum opera manuum hominum</seg>
          <seg type="verse" n="13">os habent et non loquentur oculos habent et non videbunt</seg>
          <seg type="verse" n="14">aures habent et non audient nares habent et non odorabuntur</seg>
          <seg type="verse" n="15">manus habent et non palpabunt pedes habent et non ambulabunt non clamabunt in gutture suo</seg>
          <seg type="verse" n="16">similes illis fiant qui faciunt ea et omnes qui confidunt in eis</seg>
          <seg type="verse" n="17">domus Israhel speravit in Domino adiutor eorum et protector eorum est</seg>
          <seg type="verse" n="18">domus Aaron speravit in Domino adiutor eorum et protector eorum est</seg>
          <seg type="verse" n="19">qui timent Dominum speraverunt in Domino adiutor eorum et protector eorum est</seg>
          <seg type="verse" n="20">Dominus memor fuit nostri et benedixit nobis benedixit domui Israhel benedixit domui Aaron</seg>
          <seg type="verse" n="21">benedixit omnibus qui timent Dominum pusillis cum maioribus</seg>
          <seg type="verse" n="22">adiciat Dominus super vos super vos et super filios vestros</seg>
          <seg type="verse" n="23">benedicti vos Domino qui fecit caelum et terram</seg>
          <seg type="verse" n="24">caelum caeli Domino terram autem dedit filiis hominum</seg>
          <seg type="verse" n="25">non mortui laudabunt te Domine neque omnes qui descendunt in infernum</seg>
          <seg type="verse" n="26">sed nos qui vivimus benedicimus Domino ex hoc nunc et usque in saeculum</seg>
        </div>
        <div type="chapter" n="114">
          <seg type="verse" n="1">alleluia dilexi quoniam exaudiet Dominus vocem orationis meae</seg>
          <seg type="verse" n="2">quia inclinavit aurem suam mihi et in diebus meis invocabo te</seg>
          <seg type="verse" n="3">circumdederunt me dolores mortis pericula inferni invenerunt me tribulationem et dolorem inveni</seg>
          <seg type="verse" n="4">et nomen Domini invocavi o Domine libera animam meam</seg>
          <seg type="verse" n="5">misericors Dominus et iustus et Deus noster miseretur</seg>
          <seg type="verse" n="6">custodiens parvulos Dominus humiliatus sum et liberavit me</seg>
          <seg type="verse" n="7">convertere anima mea in requiem tuam quia Dominus benefecit tibi</seg>
          <seg type="verse" n="8">quia eripuit animam meam de morte oculos meos a lacrimis pedes meos a lapsu</seg>
          <seg type="verse" n="9">placebo Domino in regione vivorum</seg>
        </div>
        <div type="chapter" n="115">
          <seg type="verse" n="1">alleluia credidi propter quod locutus sum ego autem humiliatus sum nimis</seg>
          <seg type="verse" n="2">ego dixi in excessu meo omnis homo mendax</seg>
          <seg type="verse" n="3">quid retribuam Domino pro omnibus quae retribuit mihi</seg>
          <seg type="verse" n="4">calicem salutaris accipiam et nomen Domini invocabo</seg>
          <seg type="verse" n="5">vota mea Domino reddam coram omni populo eius</seg>
          <seg type="verse" n="6">pretiosa in conspectu Domini mors sanctorum eius</seg>
          <seg type="verse" n="7">o Domine quia ego servus tuus ego servus tuus et filius ancillae tuae disrupisti vincula mea</seg>
          <seg type="verse" n="8">tibi sacrificabo hostiam laudis et in nomine Domini invocabo</seg>
          <seg type="verse" n="9">vota mea Domino reddam in conspectu omnis populi eius</seg>
          <seg type="verse" n="10">in atriis domus Domini in medio tui Hierusalem</seg>
        </div>
        <div type="chapter" n="116">
          <seg type="verse" n="1">alleluia laudate Dominum omnes gentes laudate eum omnes populi</seg>
          <seg type="verse" n="2">quoniam confirmata est super nos misericordia eius et veritas Domini manet in saeculum</seg>
        </div>
        <div type="chapter" n="117">
          <seg type="verse" n="1">alleluia confitemini Domino quoniam bonus quoniam in saeculum misericordia eius</seg>
          <seg type="verse" n="2">dicat nunc Israhel quoniam bonus quoniam in saeculum misericordia eius</seg>
          <seg type="verse" n="3">dicat nunc domus Aaron quoniam in saeculum misericordia eius</seg>
          <seg type="verse" n="4">dicant nunc qui timent Dominum quoniam in saeculum misericordia eius</seg>
          <seg type="verse" n="5">de tribulatione invocavi Dominum et exaudivit me in latitudinem Dominus</seg>
          <seg type="verse" n="6">Dominus mihi adiutor non timebo quid faciat mihi homo</seg>
          <seg type="verse" n="7">Dominus mihi adiutor et ego despiciam inimicos meos</seg>
          <seg type="verse" n="8">bonum est confidere in Domino quam confidere in homine</seg>
          <seg type="verse" n="9">bonum est sperare in Domino quam sperare in principibus</seg>
          <seg type="verse" n="10">omnes gentes circumierunt me et in nomine Domini quia; ultus sum in eos</seg>
          <seg type="verse" n="11">circumdantes circumdederunt me in nomine autem Domini quia; ultus sum in eos</seg>
          <seg type="verse" n="12">circumdederunt me sicut apes et exarserunt sicut ignis in spinis et in nomine Domini quia; ultus sum in eos</seg>
          <seg type="verse" n="13">inpulsus eversus sum ut caderem et Dominus suscepit me</seg>
          <seg type="verse" n="14">fortitudo mea et laudatio mea Dominus et factus est mihi in salutem</seg>
          <seg type="verse" n="15">vox exultationis et salutis in tabernaculis iustorum</seg>
          <seg type="verse" n="16">dextera Domini fecit virtutem dextera Domini exaltavit me dextera Domini fecit virtutem</seg>
          <seg type="verse" n="17">non moriar sed vivam et narrabo opera Domini</seg>
          <seg type="verse" n="18">castigans castigavit me Dominus et morti non tradidit me</seg>
          <seg type="verse" n="19">aperite mihi portas iustitiae ingressus in eas confitebor Domino</seg>
          <seg type="verse" n="20">haec porta Domini iusti intrabunt in eam</seg>
          <seg type="verse" n="21">confitebor tibi quoniam exaudisti me et factus es mihi in salutem</seg>
          <seg type="verse" n="22">lapidem quem reprobaverunt aedificantes hic factus est in caput anguli</seg>
          <seg type="verse" n="23">a Domino factum est istud hoc est mirabile in oculis nostris</seg>
          <seg type="verse" n="24">haec est dies quam fecit Dominus exultemus et laetemur in ea</seg>
          <seg type="verse" n="25">o Domine salvum fac o Domine prosperare</seg>
          <seg type="verse" n="26">benedictus qui venturus est in nomine Domini benediximus vobis de domo Domini</seg>
          <seg type="verse" n="27">Deus Dominus et inluxit nobis constituite diem sollemnem in condensis usque ad cornua altaris</seg>
          <seg type="verse" n="28">Deus meus es tu et confitebor tibi Deus meus % es tu; et exaltabo te confitebor tibi quoniam exaudisti me et factus es mihi in salutem</seg>
          <seg type="verse" n="29">confitemini Domino quoniam bonus quoniam in saeculum misericordia eius</seg>
        </div>
        <div type="chapter" n="118">
          <seg type="verse" n="1">alleluia aleph beati inmaculati in via qui ambulant in lege Domini</seg>
          <seg type="verse" n="2">beati qui scrutantur testimonia eius in toto corde exquirent eum</seg>
          <seg type="verse" n="3">non enim qui operantur iniquitatem in viis eius ambulaverunt</seg>
          <seg type="verse" n="4">tu mandasti mandata tua custodire nimis</seg>
          <seg type="verse" n="5">utinam dirigantur viae meae ad custodiendas iustificationes tuas</seg>
          <seg type="verse" n="6">tunc non confundar cum perspexero in omnibus mandatis tuis</seg>
          <seg type="verse" n="7">confitebor tibi in directione cordis in eo quod didici iudicia iustitiae tuae</seg>
          <seg type="verse" n="8">iustificationes tuas custodiam non me derelinquas usquequaque</seg>
          <seg type="verse" n="9">beth in quo corriget adulescentior viam suam in custodiendo sermones tuos</seg>
          <seg type="verse" n="10">in toto corde meo exquisivi te non repellas me a mandatis tuis</seg>
          <seg type="verse" n="11">in corde meo abscondi eloquia tua ut non peccem tibi</seg>
          <seg type="verse" n="12">benedictus es Domine doce me iustificationes tuas</seg>
          <seg type="verse" n="13">in labiis meis pronuntiavi omnia iudicia oris tui</seg>
          <seg type="verse" n="14">in via testimoniorum tuorum delectatus sum sicut in omnibus divitiis</seg>
          <seg type="verse" n="15">in mandatis tuis exercebor et considerabo vias tuas</seg>
          <seg type="verse" n="16">in iustificationibus tuis meditabor non obliviscar sermones tuos</seg>
          <seg type="verse" n="17">gimel retribue servo tuo vivifica me et custodiam sermones tuos</seg>
          <seg type="verse" n="18">revela oculos meos et considerabo mirabilia de lege tua</seg>
          <seg type="verse" n="19">incola ego sum in terra non abscondas a me mandata tua</seg>
          <seg type="verse" n="20">concupivit anima mea desiderare iustificationes tuas in omni tempore</seg>
          <seg type="verse" n="21">increpasti superbos maledicti qui declinant a mandatis tuis</seg>
          <seg type="verse" n="22">aufer a me obprobrium et contemptum quia testimonia tua exquisivi</seg>
          <seg type="verse" n="23">etenim sederunt principes et adversum me loquebantur servus autem tuus exercebatur in iustificationibus tuis</seg>
          <seg type="verse" n="24">nam et testimonia tua meditatio mea et consilium meum iustificationes tuae</seg>
          <seg type="verse" n="25">deleth adhesit pavimento anima mea vivifica me secundum verbum tuum</seg>
          <seg type="verse" n="26">vias meas enuntiavi et exaudisti me doce me iustificationes tuas</seg>
          <seg type="verse" n="27">viam iustificationum tuarum instrue me et exercebor in mirabilibus tuis</seg>
          <seg type="verse" n="28">dormitavit anima mea prae taedio confirma me in verbis tuis</seg>
          <seg type="verse" n="29">viam iniquitatis amove a me et lege tua miserere mei</seg>
          <seg type="verse" n="30">viam veritatis elegi iudicia tua non sum oblitus</seg>
          <seg type="verse" n="31">adhesi testimoniis tuis Domine noli me confundere</seg>
          <seg type="verse" n="32">viam mandatorum tuorum cucurri cum dilatasti cor meum</seg>
          <seg type="verse" n="33">he legem pone mihi Domine viam iustificationum tuarum et exquiram eam semper</seg>
          <seg type="verse" n="34">da mihi intellectum et scrutabor legem tuam et custodiam illam in toto corde meo</seg>
          <seg type="verse" n="35">deduc me in semita mandatorum tuorum quia ipsam volui</seg>
          <seg type="verse" n="36">inclina cor meum in testimonia tua et non in avaritiam</seg>
          <seg type="verse" n="37">averte oculos meos ne videant vanitatem in via tua vivifica me</seg>
          <seg type="verse" n="38">statue servo tuo eloquium tuum in timore tuo</seg>
          <seg type="verse" n="39">amputa obprobrium meum quod suspicatus sum quia iudicia tua iucunda</seg>
          <seg type="verse" n="40">ecce concupivi mandata tua in aequitate tua vivifica me</seg>
          <seg type="verse" n="41">vav et veniat super me misericordia tua Domine salutare tuum secundum eloquium tuum</seg>
          <seg type="verse" n="42">et respondebo exprobrantibus mihi verbum quia speravi in sermonibus tuis</seg>
          <seg type="verse" n="43">et ne auferas de ore meo verbum veritatis usquequaque quia in iudiciis tuis supersperavi</seg>
          <seg type="verse" n="44">et custodiam legem tuam semper in saeculum et in saeculum saeculi</seg>
          <seg type="verse" n="45">et ambulabam in latitudine quia mandata tua exquisivi</seg>
          <seg type="verse" n="46">et loquebar in testimoniis tuis in conspectu regum et non confundebar</seg>
          <seg type="verse" n="47">et meditabar in mandatis tuis quae dilexi</seg>
          <seg type="verse" n="48">et levavi manus meas ad mandata quae dilexi et exercebar in iustificationibus tuis</seg>
          <seg type="verse" n="49">zai memor esto verbi tui servo tuo in quo mihi spem dedisti</seg>
          <seg type="verse" n="50">haec me consolata est in humilitate mea quia eloquium tuum vivificavit me</seg>
          <seg type="verse" n="51">superbi inique agebant usquequaque a lege autem tua non declinavi</seg>
          <seg type="verse" n="52">memor fui iudiciorum tuorum a saeculo Domine et consolatus sum</seg>
          <seg type="verse" n="53">defectio tenuit me prae peccatoribus derelinquentibus legem tuam</seg>
          <seg type="verse" n="54">cantabiles mihi erant iustificationes tuae in loco peregrinationis meae</seg>
          <seg type="verse" n="55">memor fui in nocte nominis tui Domine et custodivi legem tuam</seg>
          <seg type="verse" n="56">haec facta est mihi quia iustificationes tuas exquisivi</seg>
          <seg type="verse" n="57">heth portio mea Dominus dixi custodire legem tuam</seg>
          <seg type="verse" n="58">deprecatus sum faciem tuam in toto corde meo miserere mei secundum eloquium tuum</seg>
          <seg type="verse" n="59">cogitavi vias meas et avertisti pedes meos in testimonia tua</seg>
          <seg type="verse" n="60">paratus sum et non sum turbatus ut custodiam mandata tua</seg>
          <seg type="verse" n="61">funes peccatorum circumplexi sunt me et legem tuam non sum oblitus</seg>
          <seg type="verse" n="62">media nocte surgebam ad confitendum tibi super iudicia iustificationis tuae</seg>
          <seg type="verse" n="63">particeps ego sum omnium timentium te et custodientium mandata tua</seg>
          <seg type="verse" n="64">misericordia Domini plena est terra iustificationes tuas doce me</seg>
          <seg type="verse" n="65">teth bonitatem fecisti cum servo tuo Domine secundum verbum tuum</seg>
          <seg type="verse" n="66">bonitatem et disciplinam et scientiam doce me quia mandatis tuis credidi</seg>
          <seg type="verse" n="67">priusquam humiliarer ego deliqui propterea eloquium tuum custodivi</seg>
          <seg type="verse" n="68">bonus es tu et in bonitate tua doce me iustificationes tuas</seg>
          <seg type="verse" n="69">multiplicata est super me iniquitas superborum ego autem in toto corde scrutabor mandata tua</seg>
          <seg type="verse" n="70">coagulatum est sicut lac cor eorum ego vero legem tuam meditatus sum</seg>
          <seg type="verse" n="71">bonum mihi quia humiliasti me ut discam iustificationes tuas</seg>
          <seg type="verse" n="72">bonum mihi lex oris tui super milia auri et argenti</seg>
          <seg type="verse" n="73">ioth manus tuae fecerunt me et plasmaverunt me da mihi intellectum et discam mandata tua</seg>
          <seg type="verse" n="74">qui timent te videbunt me et laetabuntur quia in verba tua supersperavi</seg>
          <seg type="verse" n="75">cognovi Domine quia aequitas iudicia tua et veritate humiliasti me</seg>
          <seg type="verse" n="76">fiat misericordia tua ut consoletur me secundum eloquium tuum servo tuo</seg>
          <seg type="verse" n="77">veniant mihi miserationes tuae et vivam quia lex tua meditatio mea est</seg>
          <seg type="verse" n="78">confundantur superbi quia iniuste iniquitatem fecerunt in me ego autem exercebor in mandatis tuis</seg>
          <seg type="verse" n="79">convertantur mihi timentes te et qui noverunt testimonia tua</seg>
          <seg type="verse" n="80">fiat cor meum inmaculatum in iustificationibus tuis ut non confundar</seg>
          <seg type="verse" n="81">caf defecit in salutare tuum anima mea in verbum tuum supersperavi</seg>
          <seg type="verse" n="82">defecerunt oculi mei in eloquium tuum dicentes quando consolaberis me</seg>
          <seg type="verse" n="83">quia factus sum sicut uter in pruina iustificationes tuas non sum oblitus</seg>
          <seg type="verse" n="84">quot sunt dies servo tuo quando facies de persequentibus me iudicium</seg>
          <seg type="verse" n="85">narraverunt mihi iniqui fabulationes sed non ut lex tua</seg>
          <seg type="verse" n="86">omnia mandata tua veritas inique persecuti sunt me adiuva me</seg>
          <seg type="verse" n="87">paulo minus consummaverunt me in terra ego autem non dereliqui mandata tua</seg>
          <seg type="verse" n="88">secundum misericordiam tuam vivifica me et custodiam testimonia oris tui</seg>
          <seg type="verse" n="89">lamed in aeternum Domine verbum tuum permanet in caelo</seg>
          <seg type="verse" n="90">in generationem et generationem veritas tua fundasti terram et permanet</seg>
          <seg type="verse" n="91">ordinatione tua perseverat dies quoniam omnia serviunt tibi</seg>
          <seg type="verse" n="92">nisi quod lex tua meditatio mea est tunc forte perissem in humilitate mea</seg>
          <seg type="verse" n="93">in aeternum non obliviscar iustificationes tuas quia in ipsis vivificasti me</seg>
          <seg type="verse" n="94">tuus sum ego salvum me fac quoniam iustificationes tuas exquisivi</seg>
          <seg type="verse" n="95">me expectaverunt peccatores ut perderent me testimonia tua intellexi</seg>
          <seg type="verse" n="96">omni consummationi vidi finem latum mandatum tuum nimis</seg>
          <seg type="verse" n="97">mem quomodo dilexi legem tuam tota die meditatio mea est</seg>
          <seg type="verse" n="98">super inimicos meos prudentem me fecisti mandato tuo quia in aeternum mihi est</seg>
          <seg type="verse" n="99">super omnes docentes me intellexi quia testimonia tua meditatio mea est</seg>
          <seg type="verse" n="100">super senes intellexi quia mandata tua quaesivi</seg>
          <seg type="verse" n="101">ab omni via mala prohibui pedes meos ut custodiam verba tua</seg>
          <seg type="verse" n="102">a iudiciis tuis non declinavi quia tu legem posuisti mihi</seg>
          <seg type="verse" n="103">quam dulcia faucibus meis eloquia tua super mel ori meo</seg>
          <seg type="verse" n="104">a mandatis tuis intellexi propterea odivi omnem viam iniquitatis</seg>
          <seg type="verse" n="105">nun lucerna pedibus meis verbum tuum et lumen semitis meis</seg>
          <seg type="verse" n="106">iuravi et statui custodire iudicia iustitiae tuae</seg>
          <seg type="verse" n="107">humiliatus sum usquequaque Domine vivifica me secundum verbum tuum</seg>
          <seg type="verse" n="108">voluntaria oris mei beneplacita fac Domine et iudicia tua doce me</seg>
          <seg type="verse" n="109">anima mea in manibus meis semper et legem tuam non sum oblitus</seg>
          <seg type="verse" n="110">posuerunt peccatores laqueum mihi et de mandatis tuis non erravi</seg>
          <seg type="verse" n="111">hereditate adquisivi testimonia tua in aeternum quia exultatio cordis mei sunt</seg>
          <seg type="verse" n="112">inclinavi cor meum ad faciendas iustificationes tuas in aeternum propter retributionem</seg>
          <seg type="verse" n="113">samech iniquos odio habui et legem tuam dilexi</seg>
          <seg type="verse" n="114">adiutor meus et susceptor meus es tu in verbum tuum supersperavi</seg>
          <seg type="verse" n="115">declinate a me maligni et scrutabor mandata Dei mei</seg>
          <seg type="verse" n="116">suscipe me secundum eloquium tuum et vivam et non confundas me ab expectatione mea</seg>
          <seg type="verse" n="117">adiuva me et salvus ero et meditabor in iustificationibus tuis semper</seg>
          <seg type="verse" n="118">sprevisti omnes discedentes a iustitiis tuis quia iniusta cogitatio eorum</seg>
          <seg type="verse" n="119">praevaricantes reputavi omnes peccatores terrae ideo dilexi testimonia tua</seg>
          <seg type="verse" n="120">confige timore tuo carnes meas a iudiciis %enim; tuis timui</seg>
          <seg type="verse" n="121">ain feci iudicium et iustitiam non tradas me calumniantibus me</seg>
          <seg type="verse" n="122">suscipe servum tuum in bonum non calumnientur me superbi</seg>
          <seg type="verse" n="123">oculi mei defecerunt in salutare tuum et in eloquium iustitiae tuae</seg>
          <seg type="verse" n="124">fac cum servo tuo secundum misericordiam tuam et iustificationes tuas doce me</seg>
          <seg type="verse" n="125">servus tuus sum ego da mihi intellectum et sciam testimonia tua</seg>
          <seg type="verse" n="126">tempus faciendi Domino dissipaverunt legem tuam</seg>
          <seg type="verse" n="127">ideo dilexi mandata tua super aurum et topazion</seg>
          <seg type="verse" n="128">propterea ad omnia mandata tua dirigebar omnem viam iniquam odio habui</seg>
          <seg type="verse" n="129">fe mirabilia testimonia tua ideo scrutata est ea anima mea</seg>
          <seg type="verse" n="130">declaratio sermonum tuorum inluminat et intellectum dat parvulis</seg>
          <seg type="verse" n="131">os meum aperui et adtraxi spiritum quia mandata tua desiderabam</seg>
          <seg type="verse" n="132">aspice in me et miserere mei secundum iudicium diligentium nomen tuum</seg>
          <seg type="verse" n="133">gressus meos dirige secundum eloquium tuum et non dominetur mei omnis iniustitia</seg>
          <seg type="verse" n="134">redime me a calumniis hominum et custodiam mandata tua</seg>
          <seg type="verse" n="135">faciem tuam inlumina super servum tuum et doce me iustificationes tuas</seg>
          <seg type="verse" n="136">exitus aquarum deduxerunt oculi mei quia non custodierunt legem tuam</seg>
          <seg type="verse" n="137">sade iustus es Domine et rectum iudicium tuum</seg>
          <seg type="verse" n="138">mandasti iustitiam testimonia tua et veritatem tuam nimis</seg>
          <seg type="verse" n="139">tabescere me fecit zelus meus quia obliti sunt verba tua inimici mei</seg>
          <seg type="verse" n="140">ignitum eloquium tuum vehementer et servus tuus dilexit illud</seg>
          <seg type="verse" n="141">adulescentulus sum ego et contemptus iustificationes tuas non sum oblitus</seg>
          <seg type="verse" n="142">iustitia tua iustitia in aeternum et lex tua veritas</seg>
          <seg type="verse" n="143">tribulatio et angustia invenerunt me mandata tua meditatio mea</seg>
          <seg type="verse" n="144">aequitas testimonia tua in aeternum intellectum da mihi et vivam</seg>
          <seg type="verse" n="145">cof clamavi in toto corde exaudi me Domine iustificationes tuas requiram</seg>
          <seg type="verse" n="146">clamavi te salvum me fac et custodiam mandata tua</seg>
          <seg type="verse" n="147">praeveni in maturitate et clamavi in verba tua supersperavi</seg>
          <seg type="verse" n="148">praevenerunt oculi mei ad diluculum ut meditarer eloquia tua</seg>
          <seg type="verse" n="149">vocem meam audi secundum misericordiam tuam Domine secundum iudicium tuum vivifica me</seg>
          <seg type="verse" n="150">adpropinquaverunt persequentes me iniquitate a lege autem tua longe facti sunt</seg>
          <seg type="verse" n="151">prope es tu Domine et omnes viae tuae veritas</seg>
          <seg type="verse" n="152">initio cognovi de testimoniis tuis quia in aeternum fundasti ea</seg>
          <seg type="verse" n="153">res vide humilitatem meam et eripe me quia legem tuam non sum oblitus</seg>
          <seg type="verse" n="154">iudica iudicium meum et redime me propter eloquium tuum vivifica me</seg>
          <seg type="verse" n="155">longe a peccatoribus salus quia iustificationes tuas non exquisierunt</seg>
          <seg type="verse" n="156">misericordiae tuae multae Domine secundum iudicia tua vivifica me</seg>
          <seg type="verse" n="157">multi qui persequuntur me et tribulant me a testimoniis tuis non declinavi</seg>
          <seg type="verse" n="158">vidi praevaricantes et tabescebam quia eloquia tua non custodierunt</seg>
          <seg type="verse" n="159">vide quoniam mandata tua dilexi Domine in misericordia tua vivifica me</seg>
          <seg type="verse" n="160">principium verborum tuorum veritas et in aeternum omnia iudicia iustitiae tuae</seg>
          <seg type="verse" n="161">sen principes persecuti sunt me gratis et a verbis tuis formidavit cor meum</seg>
          <seg type="verse" n="162">laetabor ego super eloquia tua sicut qui invenit spolia multa</seg>
          <seg type="verse" n="163">iniquitatem odio habui et abominatus sum legem autem tuam dilexi</seg>
          <seg type="verse" n="164">septies in die laudem dixi tibi super iudicia iustitiae tuae</seg>
          <seg type="verse" n="165">pax multa diligentibus legem tuam et non est illis scandalum</seg>
          <seg type="verse" n="166">expectabam salutare tuum Domine et mandata tua dilexi</seg>
          <seg type="verse" n="167">custodivit anima mea testimonia tua et dilexi ea vehementer</seg>
          <seg type="verse" n="168">servavi mandata tua et testimonia tua quia omnes viae meae in conspectu tuo</seg>
          <seg type="verse" n="169">thau adpropinquet deprecatio mea in conspectu tuo Domine iuxta eloquium tuum da mihi intellectum</seg>
          <seg type="verse" n="170">intret postulatio mea in conspectu tuo secundum eloquium tuum eripe me</seg>
          <seg type="verse" n="171">eructabunt labia mea hymnum cum docueris me iustificationes tuas</seg>
          <seg type="verse" n="172">pronuntiabit lingua mea eloquium tuum quia omnia mandata tua aequitas</seg>
          <seg type="verse" n="173">fiat manus tua ut salvet me quoniam mandata tua elegi</seg>
          <seg type="verse" n="174">concupivi salutare tuum Domine et lex tua meditatio mea</seg>
          <seg type="verse" n="175">vivet anima mea et laudabit te et iudicia tua adiuvabunt me</seg>
          <seg type="verse" n="176">erravi sicut ovis quae periit quaere servum tuum quia mandata tua non sum oblitus</seg>
        </div>
        <div type="chapter" n="119">
          <seg type="verse" n="1">canticum graduum ad Dominum cum tribularer clamavi et exaudivit me</seg>
          <seg type="verse" n="2">Domine libera animam meam a labiis iniquis a lingua dolosa</seg>
          <seg type="verse" n="3">quid detur tibi et quid adponatur tibi ad linguam dolosam</seg>
          <seg type="verse" n="4">sagittae potentis acutae cum carbonibus desolatoriis</seg>
          <seg type="verse" n="5">heu mihi quia incolatus meus prolongatus est habitavi cum habitationibus Cedar</seg>
          <seg type="verse" n="6">multum incola fuit anima mea</seg>
          <seg type="verse" n="7">cum his qui oderant pacem eram pacificus cum loquebar illis inpugnabant me gratis</seg>
        </div>
        <div type="chapter" n="120">
          <seg type="verse" n="1">canticum graduum levavi oculos meos in montes unde veniet auxilium mihi</seg>
          <seg type="verse" n="2">auxilium meum a Domino qui fecit caelum et terram</seg>
          <seg type="verse" n="3">non det in commotionem pedem tuum neque dormitet qui custodit te</seg>
          <seg type="verse" n="4">ecce non dormitabit neque dormiet qui custodit Israhel</seg>
          <seg type="verse" n="5">Dominus custodit te Dominus protectio tua super manum dexteram tuam</seg>
          <seg type="verse" n="6">per diem sol non uret te neque luna per noctem</seg>
          <seg type="verse" n="7">Dominus custodit te ab omni malo custodiat animam tuam Dominus</seg>
          <seg type="verse" n="8">Dominus custodiat introitum tuum et exitum tuum ex hoc nunc et usque in saeculum</seg>
        </div>
        <div type="chapter" n="121">
          <seg type="verse" n="1">canticum graduum huic David laetatus sum in his quae dicta sunt mihi in domum Domini ibimus</seg>
          <seg type="verse" n="2">stantes erant pedes nostri in atriis tuis Hierusalem</seg>
          <seg type="verse" n="3">Hierusalem quae aedificatur ut civitas cuius participatio eius in id ipsum</seg>
          <seg type="verse" n="4">illic enim ascenderunt tribus tribus Domini testimonium Israhel ad confitendum nomini Domini</seg>
          <seg type="verse" n="5">quia illic sederunt sedes in iudicium sedes super domum David</seg>
          <seg type="verse" n="6">rogate quae ad pacem sunt Hierusalem et abundantia diligentibus te</seg>
          <seg type="verse" n="7">fiat pax in virtute tua et abundantia in turribus tuis</seg>
          <seg type="verse" n="8">propter fratres meos et proximos meos loquebar pacem de te</seg>
          <seg type="verse" n="9">propter domum Domini Dei nostri quaesivi bona tibi</seg>
        </div>
        <div type="chapter" n="122">
          <seg type="verse" n="1">canticum graduum ad te levavi oculos meos qui habitas in caelo</seg>
          <seg type="verse" n="2">ecce sicut oculi servorum in manibus dominorum suorum sicut oculi ancillae in manibus dominae eius ita oculi nostri ad Dominum Deum nostrum donec misereatur nostri</seg>
          <seg type="verse" n="3">miserere nostri Domine miserere nostri quia multum repleti sumus despectione</seg>
          <seg type="verse" n="4">quia multum repleta est anima nostra obprobrium abundantibus et despectio superbis</seg>
        </div>
        <div type="chapter" n="123">
          <seg type="verse" n="1">canticum graduum huic David nisi quia Dominus erat in nobis dicat nunc Israhel</seg>
          <seg type="verse" n="2">nisi quia Dominus erat in nobis cum exsurgerent in nos homines</seg>
          <seg type="verse" n="3">forte vivos degluttissent nos cum irasceretur furor eorum in nos</seg>
          <seg type="verse" n="4">forsitan aqua absorbuisset nos</seg>
          <seg type="verse" n="5">torrentem pertransivit anima nostra forsitan pertransisset anima nostra aquam intolerabilem</seg>
          <seg type="verse" n="6">benedictus Dominus qui non dedit nos in captionem dentibus eorum</seg>
          <seg type="verse" n="7">anima nostra sicut passer erepta est de laqueo venantium laqueus contritus est et nos liberati sumus</seg>
          <seg type="verse" n="8">adiutorium nostrum in nomine Domini qui fecit caelum et terram</seg>
        </div>
        <div type="chapter" n="124">
          <seg type="verse" n="1">canticum graduum qui confidunt in Domino sicut mons Sion non commovebitur in aeternum qui habitat</seg>
          <seg type="verse" n="2">in Hierusalem montes in circuitu eius et Dominus in circuitu populi sui ex hoc nunc et usque in saeculum</seg>
          <seg type="verse" n="3">quia non relinquet virgam peccatorum super sortem iustorum ut non extendant iusti ad iniquitatem manus suas</seg>
          <seg type="verse" n="4">benefac Domine bonis et rectis corde</seg>
          <seg type="verse" n="5">declinantes autem in obligationes adducet Dominus cum operantibus iniquitatem pax super Israhel</seg>
        </div>
        <div type="chapter" n="125">
          <seg type="verse" n="1">canticum graduum in convertendo Dominum captivitatem Sion facti sumus sicut consolati</seg>
          <seg type="verse" n="2">tunc repletum est gaudio os nostrum et lingua nostra exultatione tunc dicent inter gentes magnificavit Dominus facere cum eis</seg>
          <seg type="verse" n="3">magnificavit Dominus facere nobiscum facti sumus laetantes</seg>
          <seg type="verse" n="4">converte Domine captivitatem nostram sicut torrens in austro</seg>
          <seg type="verse" n="5">qui seminant in lacrimis in exultatione metent</seg>
          <seg type="verse" n="6">euntes ibant et flebant portantes semina sua venientes autem venient in exultatione portantes manipulos suos</seg>
        </div>
        <div type="chapter" n="126">
          <seg type="verse" n="1">canticum graduum Salomonis nisi Dominus aedificaverit domum in vanum laboraverunt qui aedificant eam nisi Dominus custodierit civitatem frustra vigilavit qui custodit</seg>
          <seg type="verse" n="2">vanum est vobis ante lucem surgere surgere postquam sederitis qui manducatis panem doloris cum dederit dilectis suis somnum</seg>
          <seg type="verse" n="3">ecce hereditas Domini filii mercis fructus ventris</seg>
          <seg type="verse" n="4">sicut sagittae in manu potentis ita filii excussorum</seg>
          <seg type="verse" n="5">beatus vir qui implebit desiderium suum ex ipsis non confundentur cum loquentur inimicis suis in porta</seg>
        </div>
        <div type="chapter" n="127">
          <seg type="verse" n="1">canticum graduum beati omnes qui timent Dominum qui ambulant in viis eius</seg>
          <seg type="verse" n="2">labores manuum tuarum quia; manducabis beatus es et bene tibi erit</seg>
          <seg type="verse" n="3">uxor tua sicut vitis abundans in lateribus domus tuae filii tui sicut novella olivarum in circuitu mensae tuae</seg>
          <seg type="verse" n="4">ecce sic benedicetur homo qui timet Dominum</seg>
          <seg type="verse" n="5">benedicat te Dominus ex Sion et videas bona Hierusalem omnibus diebus vitae tuae</seg>
          <seg type="verse" n="6">et videas filios filiorum tuorum pax super Israhel</seg>
        </div>
        <div type="chapter" n="128">
          <seg type="verse" n="1">canticum graduum saepe expugnaverunt me a iuventute mea dicat nunc Israhel</seg>
          <seg type="verse" n="2">saepe expugnaverunt me a iuventute mea etenim non potuerunt mihi</seg>
          <seg type="verse" n="3">supra dorsum meum fabricabantur peccatores prolongaverunt iniquitatem suam</seg>
          <seg type="verse" n="4">Dominus iustus concidet cervices peccatorum</seg>
          <seg type="verse" n="5">confundantur et convertantur retrorsum omnes qui oderunt Sion</seg>
          <seg type="verse" n="6">fiant sicut faenum tectorum quod priusquam evellatur exaruit</seg>
          <seg type="verse" n="7">de quo non implevit manum suam qui metit et sinum suum qui manipulos colligit</seg>
          <seg type="verse" n="8">et non dixerunt qui praeteribant benedictio Domini super vos benediximus vobis in nomine Domini</seg>
        </div>
        <div type="chapter" n="129">
          <seg type="verse" n="1">canticum graduum de profundis clamavi ad te Domine</seg>
          <seg type="verse" n="2">Domine exaudi vocem meam fiant aures tuae intendentes in vocem deprecationis meae</seg>
          <seg type="verse" n="3">si iniquitates observabis Domine Domine quis sustinebit</seg>
          <seg type="verse" n="4">quia apud te propitiatio est propter legem tuam sustinui te Domine sustinuit anima mea in verbum eius</seg>
          <seg type="verse" n="5">speravit anima mea in Domino</seg>
          <seg type="verse" n="6">a custodia matutina usque ad noctem speret Israhel in Domino</seg>
          <seg type="verse" n="7">quia apud Dominum misericordia et copiosa apud eum redemptio</seg>
          <seg type="verse" n="8">et ipse redimet Israhel ex omnibus iniquitatibus eius</seg>
        </div>
        <div type="chapter" n="130">
          <seg type="verse" n="1">canticum graduum David Domine non est exaltatum cor meum neque elati sunt oculi mei neque ambulavi in magnis neque in mirabilibus super me</seg>
          <seg type="verse" n="2">si non humiliter sentiebam sed exaltavi animam meam sicut ablactatum super matrem suam ita retributio in anima mea</seg>
          <seg type="verse" n="3">speret Israhel in Domino ex hoc nunc et usque in saeculum</seg>
        </div>
        <div type="chapter" n="131">
          <seg type="verse" n="1">canticum graduum memento Domine David et omnis mansuetudinis eius</seg>
          <seg type="verse" n="2">sicut iuravit Domino votum vovit Deo Iacob</seg>
          <seg type="verse" n="3">si introiero in tabernaculum domus meae si ascendero in lectum strati mei</seg>
          <seg type="verse" n="4">si dedero somnum oculis meis et palpebris meis dormitationem</seg>
          <seg type="verse" n="5">et requiem temporibus meis donec inveniam locum Domino tabernaculum Deo Iacob</seg>
          <seg type="verse" n="6">ecce audivimus eam in Efrata invenimus eam in campis silvae</seg>
          <seg type="verse" n="7">introibimus in tabernacula eius adorabimus in loco ubi steterunt pedes eius</seg>
          <seg type="verse" n="8">surge Domine in requiem tuam tu et arca sanctificationis tuae</seg>
          <seg type="verse" n="9">sacerdotes tui induentur iustitia et sancti tui exultabunt</seg>
          <seg type="verse" n="10">propter David servum tuum non avertas faciem christi tui</seg>
          <seg type="verse" n="11">iuravit Dominus David veritatem et non frustrabit eum de fructu ventris tui ponam super sedem tuam</seg>
          <seg type="verse" n="12">si custodierint filii tui testamentum meum et testimonia mea haec quae docebo eos et filii eorum usque in saeculum sedebunt super sedem tuam</seg>
          <seg type="verse" n="13">quoniam elegit Dominus Sion elegit eam in habitationem sibi</seg>
          <seg type="verse" n="14">haec requies mea in saeculum saeculi hic habitabo quoniam elegi eam</seg>
          <seg type="verse" n="15">viduam eius benedicens benedicam pauperes eius saturabo panibus</seg>
          <seg type="verse" n="16">sacerdotes eius induam salutari et sancti eius exultatione exultabunt</seg>
          <seg type="verse" n="17">illic producam cornu David paravi lucernam christo meo</seg>
          <seg type="verse" n="18">inimicos eius induam confusione super ipsum autem efflorebit sanctificatio mea</seg>
        </div>
        <div type="chapter" n="132">
          <seg type="verse" n="1">canticum graduum David ecce quam bonum et quam iucundum habitare fratres in unum</seg>
          <seg type="verse" n="2">sicut unguentum in capite quod descendit in barbam barbam Aaron quod descendit in ora vestimenti eius</seg>
          <seg type="verse" n="3">sicut ros Hermon qui descendit in montes Sion quoniam illic mandavit Dominus benedictionem et vitam usque in saeculum</seg>
        </div>
        <div type="chapter" n="133">
          <seg type="verse" n="1">canticum graduum ecce nunc benedicite Dominum omnes servi Domini qui statis in domo Domini %in atriis domus Dei nostri;</seg>
          <seg type="verse" n="2">in noctibus extollite manus vestras in sancta et benedicite Domino</seg>
          <seg type="verse" n="3">benedicat te Dominus ex Sion qui fecit caelum et terram</seg>
        </div>
        <div type="chapter" n="134">
          <seg type="verse" n="1">alleluia laudate nomen Domini laudate servi Dominum</seg>
          <seg type="verse" n="2">qui statis in domo Domini in atriis domus Dei nostri</seg>
          <seg type="verse" n="3">laudate Dominum quia bonus Dominus psallite nomini eius quoniam suave</seg>
          <seg type="verse" n="4">quoniam Iacob elegit sibi Dominus Israhel in possessionem sibi</seg>
          <seg type="verse" n="5">quia ego cognovi quod magnus est Dominus et Deus noster prae omnibus diis</seg>
          <seg type="verse" n="6">omnia quae voluit Dominus fecit in caelo et in terra in mare et in omnibus abyssis</seg>
          <seg type="verse" n="7">educens nubes ab extremo terrae fulgora in pluviam fecit qui producit ventos de thesauris suis</seg>
          <seg type="verse" n="8">qui percussit primogenita Aegypti ab homine usque ad pecus</seg>
          <seg type="verse" n="9">emisit signa et prodigia in medio tui Aegypte in Pharaonem et in omnes servos eius</seg>
          <seg type="verse" n="10">qui percussit gentes multas et occidit reges fortes</seg>
          <seg type="verse" n="11">Seon regem Amorreorum et Og regem Basan et omnia regna Chanaan</seg>
          <seg type="verse" n="12">et dedit terram eorum hereditatem hereditatem Israhel populo suo</seg>
          <seg type="verse" n="13">Domine nomen tuum in aeternum Domine memoriale tuum in generationem et generationem</seg>
          <seg type="verse" n="14">quia iudicabit Dominus populum suum et in servis suis deprecabitur</seg>
          <seg type="verse" n="15">simulacra gentium argentum et aurum opera manuum hominum</seg>
          <seg type="verse" n="16">os habent et non loquentur oculos habent et non videbunt</seg>
          <seg type="verse" n="17">aures habent et non audient neque enim est spiritus in ore eorum</seg>
          <seg type="verse" n="18">similes illis fiant qui faciunt ea et omnes qui sperant in eis</seg>
          <seg type="verse" n="19">domus Israhel benedicite Domino domus Aaron benedicite Domino</seg>
          <seg type="verse" n="20">domus Levi benedicite Domino qui timetis Dominum benedicite Domino</seg>
          <seg type="verse" n="21">benedictus Dominus ex Sion qui habitat in Hierusalem</seg>
        </div>
        <div type="chapter" n="135">
          <seg type="verse" n="1">alleluia confitemini Domino quoniam bonus quoniam in aeternum misericordia eius</seg>
          <seg type="verse" n="2">confitemini Deo deorum quoniam in aeternum misericordia eius</seg>
          <seg type="verse" n="3">confitemini Domino dominorum quoniam in aeternum misericordia eius</seg>
          <seg type="verse" n="4">qui facit mirabilia magna solus quoniam in aeternum misericordia eius</seg>
          <seg type="verse" n="5">qui fecit caelos in intellectu quoniam in aeternum misericordia eius</seg>
          <seg type="verse" n="6">qui firmavit terram super aquas quoniam in aeternum misericordia eius</seg>
          <seg type="verse" n="7">qui fecit luminaria magna quoniam in aeternum misericordia eius</seg>
          <seg type="verse" n="8">solem in potestatem diei quoniam in aeternum misericordia eius</seg>
          <seg type="verse" n="9">lunam et stellas in potestatem noctis quoniam in aeternum misericordia eius</seg>
          <seg type="verse" n="10">qui percussit Aegyptum cum primogenitis eorum quoniam in aeternum misericordia eius</seg>
          <seg type="verse" n="11">qui eduxit Israhel de medio eorum quoniam in aeternum misericordia eius</seg>
          <seg type="verse" n="12">in manu potenti et brachio excelso quoniam in aeternum misericordia eius</seg>
          <seg type="verse" n="13">qui divisit Rubrum mare in divisiones quoniam in aeternum misericordia eius</seg>
          <seg type="verse" n="14">et duxit Israhel per medium eius quoniam in aeternum misericordia eius</seg>
          <seg type="verse" n="15">et excussit Pharaonem et virtutem eius in mari Rubro quoniam in aeternum misericordia eius</seg>
          <seg type="verse" n="16">qui transduxit populum suum in deserto quoniam in aeternum misericordia eius</seg>
          <seg type="verse" n="17">qui percussit reges magnos quoniam in aeternum misericordia eius</seg>
          <seg type="verse" n="18">et occidit reges fortes quoniam in aeternum misericordia eius</seg>
          <seg type="verse" n="19">Seon regem Amorreorum quoniam in aeternum misericordia eius</seg>
          <seg type="verse" n="20">et Og regem Basan quoniam in aeternum misericordia eius</seg>
          <seg type="verse" n="21">et dedit terram eorum hereditatem quoniam in aeternum misericordia eius</seg>
          <seg type="verse" n="22">hereditatem Israhel servo suo quoniam in aeternum misericordia eius</seg>
          <seg type="verse" n="23">quia in humilitate nostra memor fuit nostri quoniam in aeternum misericordia eius</seg>
          <seg type="verse" n="24">et redemit nos ab inimicis nostris quoniam in aeternum misericordia eius</seg>
          <seg type="verse" n="25">qui dat escam omni carni quoniam in aeternum misericordia eius</seg>
          <seg type="verse" n="26">confitemini Deo caeli quoniam in aeternum misericordia eius confitemini Domino dominorum quoniam in aeternum misericordia eius</seg>
        </div>
        <div type="chapter" n="136">
          <seg type="verse" n="1">David Hieremiae super flumina Babylonis illic sedimus et flevimus cum recordaremur Sion</seg>
          <seg type="verse" n="2">in salicibus in medio eius suspendimus organa nostra</seg>
          <seg type="verse" n="3">quia illic interrogaverunt nos qui captivos duxerunt nos verba cantionum et qui abduxerunt nos hymnum cantate nobis de canticis Sion</seg>
          <seg type="verse" n="4">quomodo cantabimus canticum Domini in terra aliena</seg>
          <seg type="verse" n="5">si oblitus fuero tui Hierusalem oblivioni detur dextera mea</seg>
          <seg type="verse" n="6">adhereat lingua mea faucibus meis si non meminero tui si non praeposuero Hierusalem in principio laetitiae meae</seg>
          <seg type="verse" n="7">memor esto Domine filiorum Edom diem Hierusalem qui dicunt exinanite exinanite usque ad fundamentum in ea</seg>
          <seg type="verse" n="8">filia Babylonis misera beatus qui retribuet tibi retributionem tuam quam retribuisti nobis</seg>
          <seg type="verse" n="9">beatus qui tenebit et adlidet parvulos tuos ad petram</seg>
        </div>
        <div type="chapter" n="137">
          <seg type="verse" n="1">ipsi David confitebor tibi Domine in toto corde meo quoniam audisti verba oris mei in conspectu angelorum psallam tibi</seg>
          <seg type="verse" n="2">adorabo ad templum sanctum tuum et confitebor nomini tuo super misericordia tua et veritate tua quoniam magnificasti super omne nomen sanctum tuum</seg>
          <seg type="verse" n="3">in quacumque die invocavero te exaudi me multiplicabis me in anima mea virtute</seg>
          <seg type="verse" n="4">confiteantur tibi Domine omnes reges terrae quia audierunt omnia verba oris tui</seg>
          <seg type="verse" n="5">et cantent in viis Domini quoniam magna gloria Domini</seg>
          <seg type="verse" n="6">quoniam excelsus Dominus et humilia respicit et alta a longe cognoscit</seg>
          <seg type="verse" n="7">si ambulavero in medio tribulationis vivificabis me super iram inimicorum meorum extendisti manum tuam et salvum me fecit dextera tua</seg>
          <seg type="verse" n="8">Dominus retribuet propter me Domine misericordia tua in saeculum opera manuum tuarum ne dispicias</seg>
        </div>
        <div type="chapter" n="138">
          <seg type="verse" n="1">in finem David psalmus</seg>
          <seg type="verse" n="2">Domine probasti me et cognovisti me tu cognovisti sessionem meam et surrectionem meam</seg>
          <seg type="verse" n="3">intellexisti cogitationes meas de longe semitam meam et funiculum meum investigasti</seg>
          <seg type="verse" n="4">et omnes vias meas praevidisti quia non est sermo in lingua mea</seg>
          <seg type="verse" n="5">ecce Domine tu cognovisti omnia novissima et antiqua tu formasti me et posuisti super me manum tuam</seg>
          <seg type="verse" n="6">mirabilis facta est scientia tua ex me confortata est non potero ad eam</seg>
          <seg type="verse" n="7">quo ibo ab spiritu tuo et quo a facie tua fugiam</seg>
          <seg type="verse" n="8">si ascendero in caelum tu illic es si descendero ad infernum ades</seg>
          <seg type="verse" n="9">si sumpsero pinnas meas diluculo et habitavero in extremis maris</seg>
          <seg type="verse" n="10">etenim illuc manus tua deducet me et tenebit me dextera tua</seg>
          <seg type="verse" n="11">et dixi forsitan tenebrae conculcabunt me et nox inluminatio in deliciis meis</seg>
          <seg type="verse" n="12">quia tenebrae non obscurabuntur a te et nox sicut dies inluminabitur sicut tenebrae eius ita et lumen eius</seg>
          <seg type="verse" n="13">quia tu possedisti renes meos suscepisti me de utero matris meae</seg>
          <seg type="verse" n="14">confitebor tibi quia terribiliter magnificatus es mirabilia opera tua et anima mea cognoscit nimis</seg>
          <seg type="verse" n="15">non est occultatum os meum a te quod fecisti in occulto et substantia mea in inferioribus terrae</seg>
          <seg type="verse" n="16">inperfectum meum viderunt oculi tui et in libro tuo omnes scribentur die formabuntur et nemo in eis</seg>
          <seg type="verse" n="17">mihi autem nimis honorificati sunt amici tui Deus nimis confirmati sunt principatus eorum</seg>
          <seg type="verse" n="18">dinumerabo eos et super harenam multiplicabuntur exsurrexi et adhuc sum tecum</seg>
          <seg type="verse" n="19">si occideris Deus peccatores et viri sanguinum declinate a me</seg>
          <seg type="verse" n="20">quia dices in cogitatione accipient in vanitate civitates tuas</seg>
          <seg type="verse" n="21">nonne qui oderunt te Domine oderam et super inimicos tuos tabescebam</seg>
          <seg type="verse" n="22">perfecto odio oderam illos inimici facti sunt mihi</seg>
          <seg type="verse" n="23">proba me Deus et scito cor meum interroga me et cognosce semitas meas</seg>
          <seg type="verse" n="24">et vide si via iniquitatis in me est et deduc me in via aeterna</seg>
        </div>
        <div type="chapter" n="139">
          <seg type="verse" n="1">in finem psalmus David</seg>
          <seg type="verse" n="2">eripe me Domine ab homine malo a viro iniquo eripe me</seg>
          <seg type="verse" n="3">qui cogitaverunt iniquitates in corde tota die constituebant proelia</seg>
          <seg type="verse" n="4">acuerunt linguam suam sicut serpentis venenum aspidum sub labiis eorum diapsalma</seg>
          <seg type="verse" n="5">custodi me Domine de manu peccatoris ab hominibus iniquis eripe me qui cogitaverunt subplantare gressus meos</seg>
          <seg type="verse" n="6">absconderunt superbi laqueum mihi et funes extenderunt in laqueum iuxta iter scandalum posuerunt mihi diapsalma</seg>
          <seg type="verse" n="7">dixi Domino Deus meus es tu exaudi Domine vocem deprecationis meae</seg>
          <seg type="verse" n="8">Domine Domine virtus salutis meae obumbrasti super caput meum in die belli</seg>
          <seg type="verse" n="9">non tradas Domine desiderio meo peccatori cogitaverunt contra me ne derelinquas me ne forte exaltentur diapsalma</seg>
          <seg type="verse" n="10">caput circuitus eorum labor labiorum ipsorum operiet eos</seg>
          <seg type="verse" n="11">cadent super eos carbones in igne deicies eos in miseriis non subsistent</seg>
          <seg type="verse" n="12">vir linguosus non dirigetur in terra virum iniustum mala capient in interitu</seg>
          <seg type="verse" n="13">cognovi quia faciet Dominus iudicium inopis et vindictam pauperum</seg>
          <seg type="verse" n="14">verumtamen iusti confitebuntur nomini tuo habitabunt recti cum vultu tuo</seg>
        </div>
        <div type="chapter" n="140">
          <seg type="verse" n="1">psalmus David Domine clamavi ad te exaudi me intende voci meae cum clamavero ad te</seg>
          <seg type="verse" n="2">dirigatur oratio mea sicut incensum in conspectu tuo elevatio manuum mearum sacrificium vespertinum</seg>
          <seg type="verse" n="3">pone Domine custodiam ori meo et ostium circumstantiae labiis meis</seg>
          <seg type="verse" n="4">non declines cor meum in verba malitiae ad excusandas excusationes in peccatis cum hominibus operantibus iniquitatem et non communicabo cum electis eorum</seg>
          <seg type="verse" n="5">corripiet me iustus in misericordia et increpabit me oleum %autem; peccatoris non inpinguet caput meum quoniam adhuc et oratio mea in beneplacitis eorum</seg>
          <seg type="verse" n="6">absorti sunt iuncti petrae iudices eorum audient verba mea quoniam potuerunt</seg>
          <seg type="verse" n="7">sicut crassitudo terrae erupta est super terram dissipata sunt ossa nostra secus infernum</seg>
          <seg type="verse" n="8">quia ad te Domine Domine oculi mei in te speravi non auferas animam meam</seg>
          <seg type="verse" n="9">custodi me a laqueo quem statuerunt mihi et ab scandalis operantium iniquitatem</seg>
          <seg type="verse" n="10">cadent in retiaculo eius peccatores singulariter sum ego donec transeam</seg>
        </div>
        <div type="chapter" n="141">
          <seg type="verse" n="1">intellectus David cum esset in spelunca oratio</seg>
          <seg type="verse" n="2">voce mea ad Dominum clamavi voce mea ad Dominum deprecatus sum</seg>
          <seg type="verse" n="3">effundo in conspectu eius deprecationem meam tribulationem meam ante ipsum pronuntio</seg>
          <seg type="verse" n="4">in deficiendo ex me spiritum meum et tu cognovisti semitas meas in via hac qua ambulabam absconderunt laqueum mihi</seg>
          <seg type="verse" n="5">considerabam ad dexteram et videbam et non erat qui cognosceret me periit fuga a me et non est qui requirit animam meam</seg>
          <seg type="verse" n="6">clamavi ad te Domine dixi tu es spes mea portio mea in terra viventium</seg>
          <seg type="verse" n="7">intende ad deprecationem meam quia humiliatus sum nimis libera me a persequentibus me quia confortati sunt super me</seg>
          <seg type="verse" n="8">educ de custodia animam meam ad confitendum nomini tuo me expectant iusti donec retribuas mihi</seg>
        </div>
        <div type="chapter" n="142">
          <seg type="verse" n="1">psalmus David quando filius eum persequebatur Domine exaudi orationem meam auribus percipe obsecrationem meam in veritate tua exaudi me in tua iustitia</seg>
          <seg type="verse" n="2">et non intres in iudicio cum servo tuo quia non iustificabitur in conspectu tuo omnis vivens</seg>
          <seg type="verse" n="3">quia persecutus est inimicus animam meam humiliavit in terra vitam meam conlocavit me in obscuris sicut mortuos saeculi</seg>
          <seg type="verse" n="4">et anxiatus est super me spiritus meus in me turbatum est cor meum</seg>
          <seg type="verse" n="5">memor fui dierum antiquorum meditatus sum in omnibus operibus tuis in factis manuum tuarum meditabar</seg>
          <seg type="verse" n="6">expandi manus meas ad te anima mea sicut terra sine aqua tibi diapsalma</seg>
          <seg type="verse" n="7">velociter exaudi me Domine defecit spiritus meus non avertas faciem tuam a me et similis ero descendentibus in lacum</seg>
          <seg type="verse" n="8">auditam mihi fac mane misericordiam tuam quia in te speravi notam fac mihi viam in qua ambulem quia ad te levavi animam meam</seg>
          <seg type="verse" n="9">eripe me de inimicis meis Domine ad te confugi</seg>
          <seg type="verse" n="10">doce me facere voluntatem tuam quia Deus meus es tu spiritus tuus bonus deducet me in terra recta</seg>
          <seg type="verse" n="11">propter nomen tuum Domine vivificabis me in aequitate tua educes de tribulatione animam meam</seg>
          <seg type="verse" n="12">et in misericordia tua disperdes inimicos meos et perdes omnes qui tribulant animam meam quoniam ego servus tuus sum</seg>
        </div>
        <div type="chapter" n="143">
          <seg type="verse" n="1">David adversus Goliad benedictus Dominus Deus meus qui docet manus meas ad proelium digitos meos ad bellum</seg>
          <seg type="verse" n="2">misericordia mea et refugium meum susceptor meus et liberator meus protector meus et in eo speravi qui subdis populum meum sub me</seg>
          <seg type="verse" n="3">Domine quid est homo quia innotuisti ei aut filius hominis quia reputas eum</seg>
          <seg type="verse" n="4">homo vanitati similis factus est dies eius sicut umbra praetereunt</seg>
          <seg type="verse" n="5">Domine inclina caelos tuos et descende tange montes et fumigabunt</seg>
          <seg type="verse" n="6">fulgora coruscationem et dissipabis eos emitte sagittas tuas et conturbabis eos</seg>
          <seg type="verse" n="7">emitte manum tuam de alto eripe me et libera me de aquis multis de manu filiorum alienorum</seg>
          <seg type="verse" n="8">quorum os locutum est vanitatem et dextera eorum dextera iniquitatis</seg>
          <seg type="verse" n="9">Deus canticum novum cantabo tibi in psalterio decacordo psallam tibi</seg>
          <seg type="verse" n="10">qui das salutem regibus qui redimit David servum suum de gladio maligno</seg>
          <seg type="verse" n="11">eripe me et eripe me de manu filiorum alienigenarum quorum os locutum est vanitatem et dextera eorum dextera iniquitatis</seg>
          <seg type="verse" n="12">quorum filii sicut novella plantationis in iuventute sua filiae eorum conpositae circumornatae ut similitudo templi</seg>
          <seg type="verse" n="13">promptuaria eorum plena eructantia ex hoc in illud oves eorum fetosae abundantes in egressibus suis</seg>
          <seg type="verse" n="14">boves eorum crassi non est ruina maceriae neque transitus neque clamor in plateis eorum</seg>
          <seg type="verse" n="15">beatum dixerunt populum cui haec sunt beatus populus cuius Dominus Deus eius</seg>
        </div>
        <div type="chapter" n="144">
          <seg type="verse" n="1">laudatio David exaltabo te Deus meus rex et benedicam nomini tuo in saeculum et in saeculum saeculi</seg>
          <seg type="verse" n="2">per singulos dies benedicam tibi et laudabo nomen tuum in saeculum et in saeculum saeculi</seg>
          <seg type="verse" n="3">magnus Dominus et laudabilis nimis et magnitudinis eius non est finis</seg>
          <seg type="verse" n="4">generatio et generatio laudabit opera tua et potentiam tuam pronuntiabunt</seg>
          <seg type="verse" n="5">magnificentiam gloriae sanctitatis tuae loquentur et mirabilia tua narrabunt</seg>
          <seg type="verse" n="6">et virtutem terribilium tuorum dicent et magnitudinem tuam narrabunt</seg>
          <seg type="verse" n="7">memoriam abundantiae suavitatis tuae eructabunt et iustitia tua exultabunt</seg>
          <seg type="verse" n="8">miserator et misericors Dominus patiens et multum misericors</seg>
          <seg type="verse" n="9">suavis Dominus universis et miserationes eius super omnia opera eius</seg>
          <seg type="verse" n="10">confiteantur tibi Domine omnia opera tua et sancti tui confiteantur tibi</seg>
          <seg type="verse" n="11">gloriam regni tui dicent et potentiam tuam loquentur</seg>
          <seg type="verse" n="12">ut notam faciant filiis hominum potentiam tuam et gloriam magnificentiae regni tui</seg>
          <seg type="verse" n="13">regnum tuum regnum omnium saeculorum et dominatio tua in omni generatione et progenie fidelis Dominus in omnibus verbis suis et sanctus in omnibus operibus suis</seg>
          <seg type="verse" n="14">adlevat Dominus omnes qui corruunt et erigit omnes elisos</seg>
          <seg type="verse" n="15">oculi omnium in te sperant et tu das escam illorum in tempore oportuno</seg>
          <seg type="verse" n="16">aperis tu manum tuam et imples omne animal benedictione</seg>
          <seg type="verse" n="17">iustus Dominus in omnibus viis suis et sanctus in omnibus operibus suis</seg>
          <seg type="verse" n="18">prope est Dominus omnibus invocantibus eum omnibus invocantibus eum in veritate</seg>
          <seg type="verse" n="19">voluntatem timentium se faciet et deprecationem eorum exaudiet et salvos faciet eos</seg>
          <seg type="verse" n="20">custodit Dominus omnes diligentes se et omnes peccatores disperdet</seg>
          <seg type="verse" n="21">laudationem Domini loquetur os meum et benedicat omnis caro nomini sancto eius in saeculum et in saeculum saeculi</seg>
        </div>
        <div type="chapter" n="145">
          <seg type="verse" n="1">alleluia Aggei et Zacchariae</seg>
          <seg type="verse" n="2">lauda anima mea Dominum laudabo Dominum in vita mea psallam Deo meo quamdiu fuero nolite confidere in principibus</seg>
          <seg type="verse" n="3">in filiis hominum quibus non est salus</seg>
          <seg type="verse" n="4">exibit spiritus eius et revertetur in terram suam in illa die peribunt omnes cogitationes eorum</seg>
          <seg type="verse" n="5">beatus cuius Deus Iacob adiutor eius spes eius in Domino Deo ipsius</seg>
          <seg type="verse" n="6">qui fecit caelum et terram mare et omnia quae in eis</seg>
          <seg type="verse" n="7">qui custodit veritatem in saeculum facit iudicium iniuriam patientibus dat escam esurientibus Dominus solvit conpeditos</seg>
          <seg type="verse" n="8">Dominus inluminat caecos Dominus erigit adlisos Dominus diligit iustos</seg>
          <seg type="verse" n="9">Dominus custodit advenas pupillum et viduam suscipiet et viam peccatorum disperdet</seg>
          <seg type="verse" n="10">regnabit Dominus in saecula Deus tuus Sion in generationem et generationem</seg>
        </div>
        <div type="chapter" n="146">
          <seg type="verse" n="1">alleluia Aggei et Zacchariae laudate Dominum quoniam bonum psalmus Deo nostro sit iucunda decoraque; laudatio</seg>
          <seg type="verse" n="2">aedificans Hierusalem Dominus dispersiones Israhel congregabit</seg>
          <seg type="verse" n="3">qui sanat contritos corde et alligat contritiones illorum</seg>
          <seg type="verse" n="4">qui numerat multitudinem stellarum et omnibus eis nomina vocans</seg>
          <seg type="verse" n="5">magnus Dominus noster et magna virtus eius et sapientiae eius non est numerus</seg>
          <seg type="verse" n="6">suscipiens mansuetos Dominus humilians autem peccatores usque ad terram</seg>
          <seg type="verse" n="7">praecinite Domino in confessione psallite Deo nostro in cithara</seg>
          <seg type="verse" n="8">qui operit caelum nubibus et parat terrae pluviam qui producit in montibus faenum et herbam servituti hominum</seg>
          <seg type="verse" n="9">et dat iumentis escam ipsorum et pullis corvorum invocantibus eum</seg>
          <seg type="verse" n="10">non in fortitudine equi voluntatem habebit nec in tibiis viri beneplacitum erit ei</seg>
          <seg type="verse" n="11">beneplacitum est Domino super timentes eum et in eis qui sperant super misericordia eius</seg>
        </div>
        <div type="chapter" n="147">
          <seg type="verse" n="1">alleluia lauda Hierusalem Dominum lauda Deum tuum Sion</seg>
          <seg type="verse" n="2">quoniam confortavit seras portarum tuarum benedixit filiis tuis in te</seg>
          <seg type="verse" n="3">qui posuit fines tuos pacem et adipe frumenti satiat te</seg>
          <seg type="verse" n="4">qui emittit eloquium suum terrae velociter currit sermo eius</seg>
          <seg type="verse" n="5">qui dat nivem sicut lanam nebulam sicut cinerem spargit</seg>
          <seg type="verse" n="6">mittit cristallum suum sicut buccellas ante faciem frigoris eius quis sustinebit</seg>
          <seg type="verse" n="7">emittet verbum suum et liquefaciet ea flabit spiritus eius et fluent aquae</seg>
          <seg type="verse" n="8">qui adnuntiat verbum suum Iacob iustitias et iudicia sua Israhel</seg>
          <seg type="verse" n="9">non fecit taliter omni nationi et iudicia sua non manifestavit eis</seg>
        </div>
        <div type="chapter" n="148">
          <seg type="verse" n="1">alleluia laudate Dominum de caelis laudate eum in excelsis</seg>
          <seg type="verse" n="2">laudate eum omnes angeli eius laudate eum omnes virtutes eius</seg>
          <seg type="verse" n="3">laudate eum sol et luna laudate eum omnes stellae et lumen</seg>
          <seg type="verse" n="4">laudate eum caeli caelorum et aqua quae super caelum est</seg>
          <seg type="verse" n="5">laudent nomen Domini quia ipse dixit et facta sunt ipse mandavit et creata sunt</seg>
          <seg type="verse" n="6">statuit ea in saeculum et in saeculum saeculi praeceptum posuit et non praeteribit</seg>
          <seg type="verse" n="7">laudate Dominum de terra dracones et omnes abyssi</seg>
          <seg type="verse" n="8">ignis grando nix glacies spiritus procellarum quae faciunt verbum eius</seg>
          <seg type="verse" n="9">montes et omnes colles ligna fructifera et omnes cedri</seg>
          <seg type="verse" n="10">bestiae et universa pecora serpentes et volucres pinnatae</seg>
          <seg type="verse" n="11">reges terrae et omnes populi principes et omnes iudices terrae</seg>
          <seg type="verse" n="12">iuvenes et virgines senes cum iunioribus laudent nomen Domini</seg>
          <seg type="verse" n="13">quia exaltatum est nomen eius solius</seg>
          <seg type="verse" n="14">confessio eius super caelum et terram et exaltabit cornu populi sui hymnus omnibus sanctis eius filiis Israhel populo adpropinquanti sibi</seg>
        </div>
        <div type="chapter" n="149">
          <seg type="verse" n="1">alleluia cantate Domino canticum novum laus eius in ecclesia sanctorum</seg>
          <seg type="verse" n="2">laetetur Israhel in eo qui fecit eum et filii Sion exultent in rege suo</seg>
          <seg type="verse" n="3">laudent nomen eius in choro in tympano et psalterio psallant ei</seg>
          <seg type="verse" n="4">quia beneplacitum est Domino in populo suo et exaltabit mansuetos in salute</seg>
          <seg type="verse" n="5">exultabunt sancti in gloria laetabuntur in cubilibus suis</seg>
          <seg type="verse" n="6">exaltationes Dei in gutture eorum et gladii ancipites in manibus eorum</seg>
          <seg type="verse" n="7">ad faciendam vindictam in nationibus increpationes in populis</seg>
          <seg type="verse" n="8">ad alligandos reges eorum in conpedibus et nobiles eorum in manicis ferreis</seg>
          <seg type="verse" n="9">ut faciant in eis iudicium conscriptum gloria haec est omnibus sanctis eius</seg>
        </div>
        <div type="chapter" n="150">
          <seg type="verse" n="1">alleluia laudate Dominum in sanctis eius laudate eum in firmamento virtutis eius</seg>
          <seg type="verse" n="2">laudate eum in virtutibus eius laudate eum secundum multitudinem magnitudinis eius</seg>
          <seg type="verse" n="3">laudate eum in sono tubae laudate eum in psalterio et cithara</seg>
          <seg type="verse" n="4">laudate eum in tympano et choro laudate eum in cordis et organo</seg>
          <seg type="verse" n="5">laudate eum in cymbalis bene sonantibus laudate eum in cymbalis iubilationis</seg>
          <seg type="verse" n="6">omnis spiritus laudet Dominum</seg>
        </div>
      </div>
    </body>
  </text>
</cesDoc>
