<?xml version="1.0" encoding="UTF-8"?>
<cesDoc>
  <cesHeader/>
  <text>
    <body>
      <div type="book" n="Rev">
        <div type="chapter" n="1">
          <seg type="verse" n="1">apocalypsis Iesu Christi quam dedit illi Deus palam facere servis suis quae oportet fieri cito et significavit mittens per angelum suum servo suo Iohanni</seg>
          <seg type="verse" n="2">qui testimonium perhibuit verbo Dei et testimonium Iesu Christi quaecumque vidit</seg>
          <seg type="verse" n="3">beatus qui legit et qui audiunt verba prophetiae et servant ea quae in ea scripta sunt tempus enim prope est</seg>
          <seg type="verse" n="4">Iohannes septem ecclesiis quae sunt in Asia gratia vobis et pax ab eo qui est et qui erat et qui venturus est et a septem spiritibus qui in conspectu throni eius sunt</seg>
          <seg type="verse" n="5">et ab Iesu Christo qui est testis fidelis primogenitus mortuorum et princeps regum terrae qui dilexit nos et lavit nos a peccatis nostris in sanguine suo</seg>
          <seg type="verse" n="6">et fecit nostrum regnum sacerdotes Deo et Patri suo ipsi gloria et imperium in saecula saeculorum amen</seg>
          <seg type="verse" n="7">ecce venit cum nubibus et videbit eum omnis oculus et qui eum pupugerunt et plangent se super eum omnes tribus terrae etiam amen</seg>
          <seg type="verse" n="8">ego sum Alpha et Omega principium et finis dicit Dominus Deus qui est et qui erat et qui venturus est Omnipotens</seg>
          <seg type="verse" n="9">ego Iohannes frater vester et particeps in tribulatione et regno et patientia in Iesu fui in insula quae appellatur Patmos propter verbum Dei et testimonium Iesu</seg>
          <seg type="verse" n="10">fui in spiritu in dominica die et audivi post me vocem magnam tamquam tubae</seg>
          <seg type="verse" n="11">dicentis quod vides scribe in libro et mitte septem ecclesiis Ephesum et Zmyrnam et Pergamum et Thyatiram et Sardis et Philadelphiam et Laodiciam</seg>
          <seg type="verse" n="12">et conversus sum ut viderem vocem quae loquebatur mecum et conversus vidi septem candelabra aurea</seg>
          <seg type="verse" n="13">et in medio septem candelabrorum similem Filio hominis vestitum podere et praecinctum ad mamillas zonam auream</seg>
          <seg type="verse" n="14">caput autem eius et capilli erant candidi tamquam lana alba tamquam nix et oculi eius velut flamma ignis</seg>
          <seg type="verse" n="15">et pedes eius similes orichalco sicut in camino ardenti et vox illius tamquam vox aquarum multarum</seg>
          <seg type="verse" n="16">et habebat in dextera sua stellas septem et de ore eius gladius utraque parte acutus exiebat et facies eius sicut sol lucet in virtute sua</seg>
          <seg type="verse" n="17">et cum vidissem eum cecidi ad pedes eius tamquam mortuus et posuit dexteram suam super me dicens noli timere ego sum primus et novissimus</seg>
          <seg type="verse" n="18">et vivus et fui mortuus et ecce sum vivens in saecula saeculorum et habeo claves mortis et inferni</seg>
          <seg type="verse" n="19">scribe ergo quae vidisti et quae sunt et quae oportet fieri post haec</seg>
          <seg type="verse" n="20">sacramentum septem stellarum quas vidisti in dextera mea et septem candelabra aurea septem stellae angeli sunt septem ecclesiarum et candelabra septem septem ecclesiae sunt</seg>
        </div>
        <div type="chapter" n="2">
          <seg type="verse" n="1">angelo Ephesi ecclesiae scribe haec dicit qui tenet septem stellas in dextera sua qui ambulat in medio septem candelabrorum aureorum</seg>
          <seg type="verse" n="2">scio opera tua et laborem et patientiam tuam et quia non potes sustinere malos et temptasti eos qui se dicunt apostolos et non sunt et invenisti eos mendaces</seg>
          <seg type="verse" n="3">et patientiam habes et sustinuisti propter nomen meum et non defecisti</seg>
          <seg type="verse" n="4">sed habeo adversus te quod caritatem tuam primam reliquisti</seg>
          <seg type="verse" n="5">memor esto itaque unde excideris et age paenitentiam et prima opera fac sin autem venio tibi et movebo candelabrum tuum de loco suo nisi paenitentiam egeris</seg>
          <seg type="verse" n="6">sed hoc habes quia odisti facta Nicolaitarum quae et ego odi</seg>
          <seg type="verse" n="7">qui habet aurem audiat quid Spiritus dicat ecclesiis vincenti dabo ei edere de ligno vitae quod est in paradiso Dei mei</seg>
          <seg type="verse" n="8">et angelo Zmyrnae ecclesiae scribe haec dicit primus et novissimus qui fuit mortuus et vivit</seg>
          <seg type="verse" n="9">scio tribulationem tuam et paupertatem tuam sed dives es et blasphemaris ab his qui se dicunt Iudaeos esse et non sunt sed sunt synagoga Satanae</seg>
          <seg type="verse" n="10">nihil horum timeas quae passurus es ecce missurus est diabolus ex vobis in carcerem ut temptemini et habebitis tribulationem diebus decem esto fidelis usque ad mortem et dabo tibi coronam vitae</seg>
          <seg type="verse" n="11">qui habet aurem audiat quid Spiritus dicat ecclesiis qui vicerit non laedetur a morte secunda</seg>
          <seg type="verse" n="12">et angelo Pergami ecclesiae scribe haec dicit qui habet rompheam utraque parte acutam</seg>
          <seg type="verse" n="13">scio ubi habitas ubi sedes est Satanae et tenes nomen meum et non negasti fidem meam et in diebus Antipas testis meus fidelis qui occisus est apud vos ubi Satanas habitat</seg>
          <seg type="verse" n="14">sed habeo adversus te pauca quia habes illic tenentes doctrinam Balaam qui docebat Balac mittere scandalum coram filiis Israhel edere et fornicari</seg>
          <seg type="verse" n="15">ita habes et tu tenentes doctrinam Nicolaitarum</seg>
          <seg type="verse" n="16">similiter paenitentiam age si quo minus venio tibi cito et pugnabo cum illis in gladio oris mei</seg>
          <seg type="verse" n="17">qui habet aurem audiat quid Spiritus dicat ecclesiis vincenti dabo ei manna absconditum et dabo illi calculum candidum et in calculo nomen novum scriptum quod nemo scit nisi qui accipit</seg>
          <seg type="verse" n="18">et angelo Thyatirae ecclesiae scribe haec dicit Filius Dei qui habet oculos ut flammam ignis et pedes eius similes orichalco</seg>
          <seg type="verse" n="19">novi opera tua et caritatem et fidem et ministerium et patientiam tuam et opera tua novissima plura prioribus</seg>
          <seg type="verse" n="20">sed habeo adversus te quia permittis mulierem Hiezabel quae se dicit propheten docere et seducere servos meos fornicari et manducare de idolothytis</seg>
          <seg type="verse" n="21">et dedi illi tempus ut paenitentiam ageret et non vult paeniteri a fornicatione sua</seg>
          <seg type="verse" n="22">ecce mitto eam in lectum et qui moechantur cum ea in tribulationem maximam nisi paenitentiam egerint ab operibus eius</seg>
          <seg type="verse" n="23">et filios eius interficiam in morte et scient omnes ecclesiae quia ego sum scrutans renes et corda et dabo unicuique vestrum secundum opera vestra</seg>
          <seg type="verse" n="24">vobis autem dico ceteris qui Thyatirae estis quicumque non habent doctrinam hanc qui non cognoverunt altitudines Satanae quemadmodum dicunt non mittam super vos aliud pondus</seg>
          <seg type="verse" n="25">tamen id quod habetis tenete donec veniam</seg>
          <seg type="verse" n="26">et qui vicerit et qui custodierit usque in finem opera mea dabo illi potestatem super gentes</seg>
          <seg type="verse" n="27">et reget illas in virga ferrea tamquam vas figuli confringentur</seg>
          <seg type="verse" n="28">sicut et ego accepi a Patre meo et dabo illi stellam matutinam</seg>
          <seg type="verse" n="29">qui habet aurem audiat quid Spiritus dicat ecclesiis</seg>
        </div>
        <div type="chapter" n="3">
          <seg type="verse" n="1">et angelo ecclesiae Sardis scribe haec dicit qui habet septem spiritus Dei et septem stellas scio opera tua quia nomen habes quod vivas et mortuus es</seg>
          <seg type="verse" n="2">esto vigilans et confirma cetera quae moritura erant non enim invenio opera tua plena coram Deo meo</seg>
          <seg type="verse" n="3">in mente ergo habe qualiter acceperis et audieris et serva et paenitentiam age si ergo non vigilaveris veniam tamquam fur et nescies qua hora veniam ad te</seg>
          <seg type="verse" n="4">sed habes pauca nomina in Sardis qui non inquinaverunt vestimenta sua et ambulabunt mecum in albis quia digni sunt</seg>
          <seg type="verse" n="5">qui vicerit sic vestietur vestimentis albis et non delebo nomen eius de libro vitae et confitebor nomen eius coram Patre meo et coram angelis eius</seg>
          <seg type="verse" n="6">qui habet aurem audiat quid Spiritus dicat ecclesiis</seg>
          <seg type="verse" n="7">et angelo Philadelphiae ecclesiae scribe haec dicit sanctus et verus qui habet clavem David qui aperit et nemo cludit et cludit et nemo aperit</seg>
          <seg type="verse" n="8">scio opera tua ecce dedi coram te ostium apertum quod nemo potest cludere quia modicam habes virtutem et servasti verbum meum et non negasti nomen meum</seg>
          <seg type="verse" n="9">ecce dabo de synagoga Satanae qui dicunt se Iudaeos esse et non sunt sed mentiuntur ecce faciam illos ut veniant et adorent ante pedes tuos et scient quia ego dilexi te</seg>
          <seg type="verse" n="10">quoniam servasti verbum patientiae meae et ego te servabo ab hora temptationis quae ventura est in orbem universum temptare habitantes in terra</seg>
          <seg type="verse" n="11">venio cito tene quod habes ut nemo accipiat coronam tuam</seg>
          <seg type="verse" n="12">qui vicerit faciam illum columnam in templo Dei mei et foras non egredietur amplius et scribam super eum nomen Dei mei et nomen civitatis Dei mei novae Hierusalem quae descendit de caelo a Deo meo et nomen meum novum</seg>
          <seg type="verse" n="13">qui habet aurem audiat quid Spiritus dicat ecclesiis</seg>
          <seg type="verse" n="14">et angelo Laodiciae ecclesiae scribe haec dicit Amen testis fidelis et verus qui est principium creaturae Dei</seg>
          <seg type="verse" n="15">scio opera tua quia neque frigidus es neque calidus utinam frigidus esses aut calidus</seg>
          <seg type="verse" n="16">sed quia tepidus es et nec frigidus nec calidus incipiam te evomere ex ore meo</seg>
          <seg type="verse" n="17">quia dicis quod dives sum et locupletatus et nullius egeo et nescis quia tu es miser et miserabilis et pauper et caecus et nudus</seg>
          <seg type="verse" n="18">suadeo tibi emere a me aurum ignitum probatum ut locuples fias et vestimentis albis induaris et non appareat confusio nuditatis tuae et collyrio inungue oculos tuos ut videas</seg>
          <seg type="verse" n="19">ego quos amo arguo et castigo aemulare ergo et paenitentiam age</seg>
          <seg type="verse" n="20">ecce sto ad ostium et pulso si quis audierit vocem meam et aperuerit ianuam introibo ad illum et cenabo cum illo et ipse mecum</seg>
          <seg type="verse" n="21">qui vicerit dabo ei sedere mecum in throno meo sicut et ego vici et sedi cum Patre meo in throno eius</seg>
          <seg type="verse" n="22">qui habet aurem audiat quid Spiritus dicat ecclesiis</seg>
        </div>
        <div type="chapter" n="4">
          <seg type="verse" n="1">post haec vidi et ecce ostium apertum in caelo et vox prima quam audivi tamquam tubae loquentis mecum dicens ascende huc et ostendam tibi quae oportet fieri post haec</seg>
          <seg type="verse" n="2">statim fui in spiritu et ecce sedis posita erat in caelo et supra sedem sedens</seg>
          <seg type="verse" n="3">et qui sedebat similis erat aspectui lapidis iaspidis et sardini et iris erat in circuitu sedis similis visioni zmaragdinae</seg>
          <seg type="verse" n="4">et in circuitu sedis sedilia viginti quattuor et super thronos viginti quattuor seniores sedentes circumamictos vestimentis albis et in capitibus eorum coronas aureas</seg>
          <seg type="verse" n="5">et de throno procedunt fulgura et voces et tonitrua et septem lampades ardentes ante thronum quae sunt septem spiritus Dei</seg>
          <seg type="verse" n="6">et in conspectu sedis tamquam mare vitreum simile cristallo et in medio sedis et in circuitu sedis quattuor animalia plena oculis ante et retro</seg>
          <seg type="verse" n="7">et animal primum simile leoni et secundum animal simile vitulo et tertium animal habens faciem quasi hominis et quartum animal simile aquilae volanti</seg>
          <seg type="verse" n="8">et quattuor animalia singula eorum habebant alas senas et in circuitu et intus plena sunt oculis et requiem non habent die et nocte dicentia sanctus sanctus sanctus Dominus Deus omnipotens qui erat et qui est et qui venturus est</seg>
          <seg type="verse" n="9">et cum darent illa animalia gloriam et honorem et benedictionem sedenti super thronum viventi in saecula saeculorum</seg>
          <seg type="verse" n="10">procident viginti quattuor seniores ante sedentem in throno et adorabunt viventem in saecula saeculorum et mittent coronas suas ante thronum dicentes</seg>
          <seg type="verse" n="11">dignus es Domine et Deus noster accipere gloriam et honorem et virtutem quia tu creasti omnia et propter voluntatem tuam erant et creata sunt</seg>
        </div>
        <div type="chapter" n="5">
          <seg type="verse" n="1">et vidi in dextera sedentis super thronum librum scriptum intus et foris signatum sigillis septem</seg>
          <seg type="verse" n="2">et vidi angelum fortem praedicantem voce magna quis est dignus aperire librum et solvere signacula eius</seg>
          <seg type="verse" n="3">et nemo poterat in caelo neque in terra neque subtus terram aperire librum neque respicere illum</seg>
          <seg type="verse" n="4">et ego flebam multum quoniam nemo dignus inventus est aperire librum nec videre eum</seg>
          <seg type="verse" n="5">et unus de senioribus dicit mihi ne fleveris ecce vicit leo de tribu Iuda radix David aperire librum et septem signacula eius</seg>
          <seg type="verse" n="6">et vidi et ecce in medio throni et quattuor animalium et in medio seniorum agnum stantem tamquam occisum habentem cornua septem et oculos septem qui sunt spiritus Dei missi in omnem terram</seg>
          <seg type="verse" n="7">et venit et accepit de dextera sedentis de throno</seg>
          <seg type="verse" n="8">et cum aperuisset librum quattuor animalia et viginti quattuor seniores ceciderunt coram agno habentes singuli citharas et fialas aureas plenas odoramentorum quae sunt orationes sanctorum</seg>
          <seg type="verse" n="9">et cantant novum canticum dicentes dignus es accipere librum et aperire signacula eius quoniam occisus es et redemisti nos Deo in sanguine tuo ex omni tribu et lingua et populo et natione</seg>
          <seg type="verse" n="10">et fecisti eos Deo nostro regnum et sacerdotes et regnabunt super terram</seg>
          <seg type="verse" n="11">et vidi et audivi vocem angelorum multorum in circuitu throni et animalium et seniorum et erat numerus eorum milia milium</seg>
          <seg type="verse" n="12">dicentium voce magna dignus est agnus qui occisus est accipere virtutem et divinitatem et sapientiam et fortitudinem et honorem et gloriam et benedictionem</seg>
          <seg type="verse" n="13">et omnem creaturam quae in caelo est et super terram et sub terram et quae sunt in mari et quae in ea omnes audivi dicentes sedenti in throno et agno benedictio et honor et gloria et potestas in saecula saeculorum</seg>
          <seg type="verse" n="14">et quattuor animalia dicebant amen et seniores ceciderunt et adoraverunt</seg>
        </div>
        <div type="chapter" n="6">
          <seg type="verse" n="1">et vidi quod aperuisset agnus unum de septem signaculis et audivi unum de quattuor animalibus dicentem tamquam vocem tonitrui veni</seg>
          <seg type="verse" n="2">et vidi et ecce equus albus et qui sedebat super illum habebat arcum et data est ei corona et exivit vincens ut vinceret</seg>
          <seg type="verse" n="3">et cum aperuisset sigillum secundum audivi secundum animal dicens veni</seg>
          <seg type="verse" n="4">et exivit alius equus rufus et qui sedebat super illum datum est ei ut sumeret pacem de terra et ut invicem se interficiant et datus est illi gladius magnus</seg>
          <seg type="verse" n="5">et cum aperuisset sigillum tertium audivi tertium animal dicens veni et vidi et ecce equus niger et qui sedebat super eum habebat stateram in manu sua</seg>
          <seg type="verse" n="6">et audivi tamquam vocem in medio quattuor animalium dicentem bilibris tritici denario et tres bilibres hordei denario et vinum et oleum ne laeseris</seg>
          <seg type="verse" n="7">et cum aperuisset sigillum quartum audivi vocem quarti animalis dicentis veni et vidi</seg>
          <seg type="verse" n="8">et ecce equus pallidus et qui sedebat desuper nomen illi Mors et inferus sequebatur eum et data est illi potestas super quattuor partes terrae interficere gladio fame et morte et bestiis terrae</seg>
          <seg type="verse" n="9">et cum aperuisset quintum sigillum vidi subtus altare animas interfectorum propter verbum Dei et propter testimonium quod habebant</seg>
          <seg type="verse" n="10">et clamabant voce magna dicentes usquequo Domine sanctus et verus non iudicas et vindicas sanguinem nostrum de his qui habitant in terra</seg>
          <seg type="verse" n="11">et datae sunt illis singulae stolae albae et dictum est illis ut requiescerent tempus adhuc modicum donec impleantur conservi eorum et fratres eorum qui interficiendi sunt sicut et illi</seg>
          <seg type="verse" n="12">et vidi cum aperuisset sigillum sextum et terraemotus factus est magnus et sol factus est niger tamquam saccus cilicinus et luna tota facta est sicut sanguis</seg>
          <seg type="verse" n="13">et stellae caeli ceciderunt super terram sicut ficus mittit grossos suos cum vento magno movetur</seg>
          <seg type="verse" n="14">et caelum recessit sicut liber involutus et omnis mons et insulae de locis suis motae sunt</seg>
          <seg type="verse" n="15">et reges terrae et principes et tribuni et divites et fortes et omnis servus et liber absconderunt se in speluncis et petris montium</seg>
          <seg type="verse" n="16">et dicunt montibus et petris cadite super nos et abscondite nos a facie sedentis super thronum et ab ira agni</seg>
          <seg type="verse" n="17">quoniam venit dies magnus irae ipsorum et quis poterit stare</seg>
        </div>
        <div type="chapter" n="7">
          <seg type="verse" n="1">post haec vidi quattuor angelos stantes super quattuor angulos terrae tenentes quattuor ventos terrae ne flaret ventus super terram neque super mare neque in ullam arborem</seg>
          <seg type="verse" n="2">et vidi alterum angelum ascendentem ab ortu solis habentem signum Dei vivi et clamavit voce magna quattuor angelis quibus datum est nocere terrae et mari</seg>
          <seg type="verse" n="3">dicens nolite nocere terrae neque mari neque arboribus quoadusque signemus servos Dei nostri in frontibus eorum</seg>
          <seg type="verse" n="4">et audivi numerum signatorum centum quadraginta quattuor milia signati ex omni tribu filiorum Israhel</seg>
          <seg type="verse" n="5">ex tribu Iuda duodecim milia signati ex tribu Ruben duodecim milia ex tribu Gad duodecim milia</seg>
          <seg type="verse" n="6">ex tribu Aser duodecim milia ex tribu Nepthalim duodecim milia ex tribu Manasse duodecim milia</seg>
          <seg type="verse" n="7">ex tribu Symeon duodecim milia ex tribu Levi duodecim milia ex tribu Issachar duodecim milia</seg>
          <seg type="verse" n="8">ex tribu Zabulon duodecim milia ex tribu Ioseph duodecim milia ex tribu Beniamin duodecim milia signati</seg>
          <seg type="verse" n="9">post haec vidi turbam magnam quam dinumerare nemo poterat ex omnibus gentibus et tribubus et populis et linguis stantes ante thronum et in conspectu agni amicti stolas albas et palmae in manibus eorum</seg>
          <seg type="verse" n="10">et clamabant voce magna dicentes salus Deo nostro qui sedet super thronum et agno</seg>
          <seg type="verse" n="11">et omnes angeli stabant in circuitu throni et seniorum et quattuor animalium et ceciderunt in conspectu throni in facies suas et adoraverunt Deum</seg>
          <seg type="verse" n="12">dicentes amen benedictio et claritas et sapientia et gratiarum actio et honor et virtus et fortitudo Deo nostro in saecula saeculorum amen</seg>
          <seg type="verse" n="13">et respondit unus de senioribus dicens mihi hii qui amicti sunt stolis albis qui sunt et unde venerunt</seg>
          <seg type="verse" n="14">et dixi illi domine mi tu scis et dixit mihi hii sunt qui veniunt de tribulatione magna et laverunt stolas suas et dealbaverunt eas in sanguine agni</seg>
          <seg type="verse" n="15">ideo sunt ante thronum Dei et serviunt ei die ac nocte in templo eius et qui sedet in throno habitabit super illos</seg>
          <seg type="verse" n="16">non esurient neque sitient amplius neque cadet super illos sol neque ullus aestus</seg>
          <seg type="verse" n="17">quoniam agnus qui in medio throni est reget illos et deducet eos ad vitae fontes aquarum et absterget Deus omnem lacrimam ex oculis eorum</seg>
        </div>
        <div type="chapter" n="8">
          <seg type="verse" n="1">et cum aperuisset sigillum septimum factum est silentium in caelo quasi media hora</seg>
          <seg type="verse" n="2">et vidi septem angelos stantes in conspectu Dei et datae sunt illis septem tubae</seg>
          <seg type="verse" n="3">et alius angelus venit et stetit ante altare habens turibulum aureum et data sunt illi incensa multa ut daret orationibus sanctorum omnium super altare aureum quod est ante thronum</seg>
          <seg type="verse" n="4">et ascendit fumus incensorum de orationibus sanctorum de manu angeli coram Deo</seg>
          <seg type="verse" n="5">et accepit angelus turibulum et implevit illud de igne altaris et misit in terram et facta sunt tonitrua et voces et fulgora et terraemotus</seg>
          <seg type="verse" n="6">et septem angeli qui habebant septem tubas paraverunt se ut tuba canerent</seg>
          <seg type="verse" n="7">et primus tuba cecinit et facta est grando et ignis mixta in sanguine et missum est in terram et tertia pars terrae conbusta est et tertia pars arborum conbusta est et omne faenum viride conbustum est</seg>
          <seg type="verse" n="8">et secundus angelus tuba cecinit et tamquam mons magnus igne ardens missus est in mare et facta est tertia pars maris sanguis</seg>
          <seg type="verse" n="9">et mortua est tertia pars creaturae quae habent animas et tertia pars navium interiit</seg>
          <seg type="verse" n="10">et tertius angelus tuba cecinit et cecidit de caelo stella magna ardens tamquam facula et cecidit in tertiam partem fluminum et in fontes aquarum</seg>
          <seg type="verse" n="11">et nomen stellae dicitur Absinthius et facta est tertia pars aquarum in absinthium et multi hominum mortui sunt de aquis quia amarae factae sunt</seg>
          <seg type="verse" n="12">et quartus angelus tuba cecinit et percussa est tertia pars solis et tertia pars lunae et tertia pars stellarum ut obscuraretur tertia pars eorum et diei non luceret pars tertia et nox similiter</seg>
          <seg type="verse" n="13">et vidi et audivi vocem unius aquilae volantis per medium caelum dicentis voce magna vae vae vae habitantibus in terra de ceteris vocibus tubae trium angelorum qui erant tuba canituri</seg>
        </div>
        <div type="chapter" n="9">
          <seg type="verse" n="1">et quintus angelus tuba cecinit et vidi stellam de caelo cecidisse in terram et data est illi clavis putei abyssi</seg>
          <seg type="verse" n="2">et aperuit puteum abyssi et ascendit fumus putei sicut fumus fornacis magnae et obscuratus est sol et aer de fumo putei</seg>
          <seg type="verse" n="3">et de fumo exierunt lucustae in terram et data est illis potestas sicut habent potestatem scorpiones terrae</seg>
          <seg type="verse" n="4">et praeceptum est illis ne laederent faenum terrae neque omne viride neque omnem arborem nisi tantum homines qui non habent signum Dei in frontibus</seg>
          <seg type="verse" n="5">et datum est illis ne occiderent eos sed ut cruciarentur mensibus quinque et cruciatus eorum ut cruciatus scorpii cum percutit hominem</seg>
          <seg type="verse" n="6">et in diebus illis quaerent homines mortem et non invenient eam et desiderabunt mori et fugiet mors ab ipsis</seg>
          <seg type="verse" n="7">et similitudines lucustarum similes equis paratis in proelium et super capita earum tamquam coronae similes auro et facies earum sicut facies hominum</seg>
          <seg type="verse" n="8">et habebant capillos sicut capillos mulierum et dentes earum sicut leonum erant</seg>
          <seg type="verse" n="9">et habebant loricas sicut loricas ferreas et vox alarum earum sicut vox curruum equorum multorum currentium in bellum</seg>
          <seg type="verse" n="10">et habebant caudas similes scorpionum et aculei in caudis earum potestas earum nocere hominibus mensibus quinque</seg>
          <seg type="verse" n="11">et habebant super se regem angelum abyssi cui nomen hebraice Abaddon graece autem Apollyon et latine habet nomen Exterminans</seg>
          <seg type="verse" n="12">vae unum abiit ecce veniunt adhuc duo vae post haec</seg>
          <seg type="verse" n="13">et sextus angelus tuba cecinit et audivi vocem unum ex cornibus altaris aurei quod est ante oculos Dei</seg>
          <seg type="verse" n="14">dicentem sexto angelo qui habebat tubam solve quattuor angelos qui alligati sunt in flumine magno Eufrate</seg>
          <seg type="verse" n="15">et soluti sunt quattuor angeli qui parati erant in horam et diem et mensem et annum ut occiderent tertiam partem hominum</seg>
          <seg type="verse" n="16">et numerus equestris exercitus vicies milies dena milia audivi numerum eorum</seg>
          <seg type="verse" n="17">et ita vidi equos in visione et qui sedebant super eos habentes loricas igneas et hyacinthinas et sulphureas et capita equorum erant tamquam capita leonum et de ore ipsorum procedit ignis et fumus et sulphur</seg>
          <seg type="verse" n="18">ab his tribus plagis occisa est tertia pars hominum de igne et fumo et sulphure qui procedebat ex ore ipsorum</seg>
          <seg type="verse" n="19">potestas enim equorum in ore eorum est et in caudis eorum nam caudae illorum similes serpentibus habentes capita et in his nocent</seg>
          <seg type="verse" n="20">et ceteri homines qui non sunt occisi in his plagis neque paenitentiam egerunt de operibus manuum suarum ut non adorarent daemonia et simulacra aurea et argentea et aerea et lapidea et lignea quae neque videre possunt neque audire neque ambulare</seg>
          <seg type="verse" n="21">et non egerunt paenitentiam ab homicidiis suis neque a veneficiis suis neque a fornicatione sua neque a furtis suis</seg>
        </div>
        <div type="chapter" n="10">
          <seg type="verse" n="1">et vidi alium angelum fortem descendentem de caelo amictum nube et iris in capite eius et facies eius erat ut sol et pedes eius tamquam columna ignis</seg>
          <seg type="verse" n="2">et habebat in manu sua libellum apertum et posuit pedem suum dextrum supra mare sinistrum autem super terram</seg>
          <seg type="verse" n="3">et clamavit voce magna quemadmodum cum leo rugit et cum clamasset locuta sunt septem tonitrua voces suas</seg>
          <seg type="verse" n="4">et cum locuta fuissent septem tonitrua scripturus eram et audivi vocem de caelo dicentem signa quae locuta sunt septem tonitrua et noli ea scribere</seg>
          <seg type="verse" n="5">et angelum quem vidi stantem supra mare et supra terram levavit manum suam ad caelum</seg>
          <seg type="verse" n="6">et iuravit per viventem in saecula saeculorum qui creavit caelum et ea quae in illo sunt et terram et ea quae in ea sunt et mare et quae in eo sunt quia tempus amplius non erit</seg>
          <seg type="verse" n="7">sed in diebus vocis septimi angeli cum coeperit tuba canere et consummabitur mysterium Dei sicut evangelizavit per servos suos prophetas</seg>
          <seg type="verse" n="8">et vox quam audivi de caelo iterum loquentem mecum et dicentem vade accipe librum apertum de manu angeli stantis supra mare et supra terram</seg>
          <seg type="verse" n="9">et abii ad angelum dicens ei ut daret mihi librum et dicit mihi accipe et devora illum et faciet amaricare ventrem tuum sed in ore tuo erit dulce tamquam mel</seg>
          <seg type="verse" n="10">et accepi librum de manu angeli et devoravi eum et erat in ore meo tamquam mel dulce et cum devorassem eum amaricatus est venter meus</seg>
          <seg type="verse" n="11">et dicunt mihi oportet te iterum prophetare populis et gentibus et linguis et regibus multis</seg>
        </div>
        <div type="chapter" n="11">
          <seg type="verse" n="1">et datus est mihi calamus similis virgae dicens surge et metire templum Dei et altare et adorantes in eo</seg>
          <seg type="verse" n="2">atrium autem quod est foris templum eice foras et ne metieris eum quoniam datum est gentibus et civitatem sanctam calcabunt mensibus quadraginta duobus</seg>
          <seg type="verse" n="3">et dabo duobus testibus meis et prophetabunt diebus mille ducentis sexaginta amicti saccos</seg>
          <seg type="verse" n="4">hii sunt duo olivae et duo candelabra in conspectu Domini terrae stantes</seg>
          <seg type="verse" n="5">et si quis eos voluerit nocere ignis exiet de ore illorum et devorabit inimicos eorum et si quis voluerit eos laedere sic oportet eum occidi</seg>
          <seg type="verse" n="6">hii habent potestatem cludendi caelum ne pluat diebus prophetiae ipsorum et potestatem habent super aquas convertendi eas in sanguinem et percutere terram omni plaga quotienscumque voluerint</seg>
          <seg type="verse" n="7">et cum finierint testimonium suum bestia quae ascendit de abysso faciet adversus illos bellum et vincet eos et occidet illos</seg>
          <seg type="verse" n="8">et corpora eorum in plateis civitatis magnae quae vocatur spiritaliter Sodoma et Aegyptus ubi et Dominus eorum crucifixus est</seg>
          <seg type="verse" n="9">et videbunt de populis et tribubus et linguis et gentibus corpora eorum per tres dies et dimidium et corpora eorum non sinunt poni in monumentis</seg>
          <seg type="verse" n="10">et inhabitantes terram gaudebunt super illis et iucundabuntur et munera mittent invicem quoniam hii duo prophetae cruciaverunt eos qui inhabitant super terram</seg>
          <seg type="verse" n="11">et post dies tres et dimidium spiritus vitae a Deo intravit in eos et steterunt super pedes suos et timor magnus cecidit super eos qui viderunt eos</seg>
          <seg type="verse" n="12">et audierunt vocem magnam de caelo dicentem illis ascendite huc et ascenderunt in caelum in nube et viderunt illos inimici eorum</seg>
          <seg type="verse" n="13">et in illa hora factus est terraemotus magnus et decima pars civitatis cecidit et occisi sunt in terraemotu nomina hominum septem milia et reliqui in timore sunt missi et dederunt gloriam Deo caeli</seg>
          <seg type="verse" n="14">vae secundum abiit ecce vae tertium veniet cito</seg>
          <seg type="verse" n="15">et septimus angelus tuba cecinit et factae sunt voces magnae in caelo dicentes factum est regnum huius mundi Domini nostri et Christi eius et regnabit in saecula saeculorum</seg>
          <seg type="verse" n="16">et viginti quattuor seniores qui in conspectu Dei sedent in sedibus suis ceciderunt in facies suas et adoraverunt Deum</seg>
          <seg type="verse" n="17">dicentes gratias agimus tibi Domine Deus omnipotens qui es et qui eras quia accepisti virtutem tuam magnam et regnasti</seg>
          <seg type="verse" n="18">et iratae sunt gentes et advenit ira tua et tempus mortuorum iudicari et reddere mercedem servis tuis prophetis et sanctis et timentibus nomen tuum pusillis et magnis et exterminandi eos qui corruperunt terram</seg>
          <seg type="verse" n="19">et apertum est templum Dei in caelo et visa est arca testamenti eius in templo eius et facta sunt fulgora et voces et terraemotus et grando magna</seg>
        </div>
        <div type="chapter" n="12">
          <seg type="verse" n="1">et signum magnum paruit in caelo mulier amicta sole et luna sub pedibus eius et in capite eius corona stellarum duodecim</seg>
          <seg type="verse" n="2">et in utero habens et clamat parturiens et cruciatur ut pariat</seg>
          <seg type="verse" n="3">et visum est aliud signum in caelo et ecce draco magnus rufus habens capita septem et cornua decem et in capitibus suis septem diademata</seg>
          <seg type="verse" n="4">et cauda eius trahebat tertiam partem stellarum caeli et misit eas in terram et draco stetit ante mulierem quae erat paritura ut cum peperisset filium eius devoraret</seg>
          <seg type="verse" n="5">et peperit filium masculum qui recturus erit omnes gentes in virga ferrea et raptus est filius eius ad Deum et ad thronum eius</seg>
          <seg type="verse" n="6">et mulier fugit in solitudinem ubi habet locum paratum a Deo ut ibi pascant illam diebus mille ducentis sexaginta</seg>
          <seg type="verse" n="7">et factum est proelium in caelo Michahel et angeli eius proeliabantur cum dracone et draco pugnabat et angeli eius</seg>
          <seg type="verse" n="8">et non valuerunt neque locus inventus est eorum amplius in caelo</seg>
          <seg type="verse" n="9">et proiectus est draco ille magnus serpens antiquus qui vocatur Diabolus et Satanas qui seducit universum orbem proiectus est in terram et angeli eius cum illo missi sunt</seg>
          <seg type="verse" n="10">et audivi vocem magnam in caelo dicentem nunc facta est salus et virtus et regnum Dei nostri et potestas Christi eius quia proiectus est accusator fratrum nostrorum qui accusabat illos ante conspectum Dei nostri die ac nocte</seg>
          <seg type="verse" n="11">et ipsi vicerunt illum propter sanguinem agni et propter verbum testimonii sui et non dilexerunt animam suam usque ad mortem</seg>
          <seg type="verse" n="12">propterea laetamini caeli et qui habitatis in eis vae terrae et mari quia descendit diabolus ad vos habens iram magnam sciens quod modicum tempus habet</seg>
          <seg type="verse" n="13">et postquam vidit draco quod proiectus est in terram persecutus est mulierem quae peperit masculum</seg>
          <seg type="verse" n="14">et datae sunt mulieri duae alae aquilae magnae ut volaret in desertum in locum suum ubi alitur per tempus et tempora et dimidium temporis a facie serpentis</seg>
          <seg type="verse" n="15">et misit serpens ex ore suo post mulierem aquam tamquam flumen ut eam faceret trahi a flumine</seg>
          <seg type="verse" n="16">et adiuvit terra mulierem et aperuit terra os suum et absorbuit flumen quod misit draco de ore suo</seg>
          <seg type="verse" n="17">et iratus est draco in mulierem et abiit facere proelium cum reliquis de semine eius qui custodiunt mandata Dei et habent testimonium Iesu</seg>
          <seg type="verse" n="18">et stetit super harenam maris</seg>
        </div>
        <div type="chapter" n="13">
          <seg type="verse" n="1">et vidi de mare bestiam ascendentem habentem capita septem et cornua decem et super cornua eius decem diademata et super capita eius nomina blasphemiae</seg>
          <seg type="verse" n="2">et bestiam quam vidi similis erat pardo et pedes eius sicut ursi et os eius sicut os leonis et dedit illi draco virtutem suam et potestatem magnam</seg>
          <seg type="verse" n="3">et unum de capitibus suis quasi occisum in mortem et plaga mortis eius curata est et admirata est universa terra post bestiam</seg>
          <seg type="verse" n="4">et adoraverunt draconem quia dedit potestatem bestiae et adoraverunt bestiam dicentes quis similis bestiae et quis poterit pugnare cum ea</seg>
          <seg type="verse" n="5">et datum est ei os loquens magna et blasphemiae et data est illi potestas facere menses quadraginta duo</seg>
          <seg type="verse" n="6">et aperuit os suum in blasphemias ad Deum blasphemare nomen eius et tabernaculum eius et eos qui in caelo habitant</seg>
          <seg type="verse" n="7">et datum est illi bellum facere cum sanctis et vincere illos et data est ei potestas in omnem tribum et populum et linguam et gentem</seg>
          <seg type="verse" n="8">et adorabunt eum omnes qui inhabitant terram quorum non sunt scripta nomina in libro vitae agni qui occisus est ab origine mundi</seg>
          <seg type="verse" n="9">si quis habet aurem audiat</seg>
          <seg type="verse" n="10">qui in captivitatem in captivitatem vadit qui in gladio occiderit oportet eum gladio occidi hic est patientia et fides sanctorum</seg>
          <seg type="verse" n="11">et vidi aliam bestiam ascendentem de terra et habebat cornua duo similia agni et loquebatur sicut draco</seg>
          <seg type="verse" n="12">et potestatem prioris bestiae omnem faciebat in conspectu eius et facit terram et inhabitantes in eam adorare bestiam primam cuius curata est plaga mortis</seg>
          <seg type="verse" n="13">et fecit signa magna ut etiam ignem faceret de caelo descendere in terram in conspectu hominum</seg>
          <seg type="verse" n="14">et seducit habitantes terram propter signa quae data sunt illi facere in conspectu bestiae dicens habitantibus in terra ut faciant imaginem bestiae quae habet plagam gladii et vixit</seg>
          <seg type="verse" n="15">et datum est illi ut daret spiritum imagini bestiae ut et loquatur imago bestiae et faciat quicumque non adoraverint imaginem bestiae occidantur</seg>
          <seg type="verse" n="16">et faciet omnes pusillos et magnos et divites et pauperes et liberos et servos habere caracter in dextera manu aut in frontibus suis</seg>
          <seg type="verse" n="17">et ne quis possit emere aut vendere nisi qui habet caracter nomen bestiae aut numerum nominis eius</seg>
          <seg type="verse" n="18">hic sapientia est qui habet intellectum conputet numerum bestiae numerus enim hominis est et numerus eius est sescenti sexaginta sex</seg>
        </div>
        <div type="chapter" n="14">
          <seg type="verse" n="1">et vidi et ecce agnus stabat supra montem Sion et cum illo centum quadraginta quattuor milia habentes nomen eius et nomen Patris eius scriptum in frontibus suis</seg>
          <seg type="verse" n="2">et audivi vocem de caelo tamquam vocem aquarum multarum et tamquam vocem tonitrui magni et vocem quam audivi sicut citharoedorum citharizantium in citharis suis</seg>
          <seg type="verse" n="3">et cantabant quasi canticum novum ante sedem et ante quattuor animalia et seniores et nemo poterat discere canticum nisi illa centum quadraginta quattuor milia qui empti sunt de terra</seg>
          <seg type="verse" n="4">hii sunt qui cum mulieribus non sunt coinquinati virgines enim sunt hii qui sequuntur agnum quocumque abierit hii empti sunt ex hominibus primitiae Deo et agno</seg>
          <seg type="verse" n="5">et in ore ipsorum non est inventum mendacium sine macula sunt</seg>
          <seg type="verse" n="6">et vidi alterum angelum volantem per medium caelum habentem evangelium aeternum ut evangelizaret sedentibus super terram et super omnem gentem et tribum et linguam et populum</seg>
          <seg type="verse" n="7">dicens magna voce timete Deum et date illi honorem quia venit hora iudicii eius et adorate eum qui fecit caelum et terram et mare et fontes aquarum</seg>
          <seg type="verse" n="8">et alius angelus secutus est dicens cecidit cecidit Babylon illa magna quae a vino irae fornicationis suae potionavit omnes gentes</seg>
          <seg type="verse" n="9">et alius angelus tertius secutus est illos dicens voce magna si quis adoraverit bestiam et imaginem eius et acceperit caracterem in fronte sua aut in manu sua</seg>
          <seg type="verse" n="10">et hic bibet de vino irae Dei qui mixtus est mero in calice irae ipsius et cruciabitur igne et sulphure in conspectu angelorum sanctorum et ante conspectum agni</seg>
          <seg type="verse" n="11">et fumus tormentorum eorum in saecula saeculorum ascendit nec habent requiem die ac nocte qui adoraverunt bestiam et imaginem eius et si quis acceperit caracterem nominis eius</seg>
          <seg type="verse" n="12">hic patientia sanctorum est qui custodiunt mandata Dei et fidem Iesu</seg>
          <seg type="verse" n="13">et audivi vocem de caelo dicentem scribe beati mortui qui in Domino moriuntur amodo iam dicit Spiritus ut requiescant a laboribus suis opera enim illorum sequuntur illos</seg>
          <seg type="verse" n="14">et vidi et ecce nubem candidam et supra nubem sedentem similem Filio hominis habentem in capite suo coronam auream et in manu sua falcem acutam</seg>
          <seg type="verse" n="15">et alter angelus exivit de templo clamans voce magna ad sedentem super nubem mitte falcem tuam et mete quia venit hora ut metatur quoniam aruit messis terrae</seg>
          <seg type="verse" n="16">et misit qui sedebat supra nubem falcem suam in terram et messa est terra</seg>
          <seg type="verse" n="17">et alius angelus exivit de templo quod est in caelo habens et ipse falcem acutam</seg>
          <seg type="verse" n="18">et alius angelus de altari qui habet potestatem supra ignem et clamavit voce magna qui habebat falcem acutam dicens mitte falcem tuam acutam et vindemia botros vineae terrae quoniam maturae sunt uvae eius</seg>
          <seg type="verse" n="19">et misit angelus falcem suam in terram et vindemiavit vineam terrae et misit in lacum irae Dei magnum</seg>
          <seg type="verse" n="20">et calcatus est lacus extra civitatem et exivit sanguis de lacu usque ad frenos equorum per stadia mille sescenta</seg>
        </div>
        <div type="chapter" n="15">
          <seg type="verse" n="1">et vidi aliud signum in caelo magnum et mirabile angelos septem habentes plagas septem novissimas quoniam in illis consummata est ira Dei</seg>
          <seg type="verse" n="2">et vidi tamquam mare vitreum mixtum igne et eos qui vicerunt bestiam et imaginem illius et numerum nominis eius stantes supra mare vitreum habentes citharas Dei</seg>
          <seg type="verse" n="3">et cantant canticum Mosi servi Dei et canticum agni dicentes magna et mirabilia opera tua Domine Deus omnipotens iustae et verae viae tuae rex saeculorum</seg>
          <seg type="verse" n="4">quis non timebit Domine et magnificabit nomen tuum quia solus pius quoniam omnes gentes venient et adorabunt in conspectu tuo quoniam iudicia tua manifestata sunt</seg>
          <seg type="verse" n="5">et post haec vidi et ecce apertum est templum tabernaculi testimonii in caelo</seg>
          <seg type="verse" n="6">et exierunt septem angeli habentes septem plagas de templo vestiti lapide mundo candido et praecincti circa pectora zonis aureis</seg>
          <seg type="verse" n="7">et unus ex quattuor animalibus dedit septem angelis septem fialas aureas plenas iracundiae Dei viventis in saecula saeculorum</seg>
          <seg type="verse" n="8">et impletum est templum fumo a maiestate Dei et de virtute eius et nemo poterat introire in templum donec consummarentur septem plagae septem angelorum</seg>
        </div>
        <div type="chapter" n="16">
          <seg type="verse" n="1">et audivi vocem magnam de templo dicentem septem angelis ite et effundite septem fialas irae Dei in terram</seg>
          <seg type="verse" n="2">et abiit primus et effudit fialam suam in terram et factum est vulnus saevum ac pessimum in homines qui habent caracterem bestiae et eos qui adoraverunt imaginem eius</seg>
          <seg type="verse" n="3">et secundus effudit fialam suam in mare et factus est sanguis tamquam mortui et omnis anima vivens mortua est in mari</seg>
          <seg type="verse" n="4">et tertius effudit fialam suam super flumina et super fontes aquarum et factus est sanguis</seg>
          <seg type="verse" n="5">et audivi angelum aquarum dicentem iustus es qui es et qui eras sanctus quia haec iudicasti</seg>
          <seg type="verse" n="6">quia sanguinem sanctorum et prophetarum fuderunt et sanguinem eis dedisti bibere digni sunt</seg>
          <seg type="verse" n="7">et audivi altare dicens etiam Domine Deus omnipotens vera et iusta iudicia tua</seg>
          <seg type="verse" n="8">et quartus effudit fialam suam in solem et datum est illi aestu adficere homines et igni</seg>
          <seg type="verse" n="9">et aestuaverunt homines aestu magno et blasphemaverunt nomen Dei habentis potestatem super has plagas neque egerunt paenitentiam ut darent illi gloriam</seg>
          <seg type="verse" n="10">et quintus effudit fialam suam super sedem bestiae et factum est regnum eius tenebrosum et conmanducaverunt linguas suas prae dolore</seg>
          <seg type="verse" n="11">et blasphemaverunt Deum caeli prae doloribus et vulneribus suis et non egerunt paenitentiam ex operibus suis</seg>
          <seg type="verse" n="12">et sextus effudit fialam suam in flumen illud magnum Eufraten et siccavit aquam eius ut praepararetur via regibus ab ortu solis</seg>
          <seg type="verse" n="13">et vidi de ore draconis et de ore bestiae et de ore pseudoprophetae spiritus tres inmundos in modum ranarum</seg>
          <seg type="verse" n="14">sunt enim spiritus daemoniorum facientes signa et procedunt ad reges totius terrae congregare illos in proelium ad diem magnum Dei omnipotentis</seg>
          <seg type="verse" n="15">ecce venio sicut fur beatus qui vigilat et custodit vestimenta sua ne nudus ambulet et videant turpitudinem eius</seg>
          <seg type="verse" n="16">et congregavit illos in locum qui vocatur hebraice Hermagedon</seg>
          <seg type="verse" n="17">et septimus effudit fialam suam in aerem et exivit vox magna de templo a throno dicens factum est</seg>
          <seg type="verse" n="18">et facta sunt fulgora et voces et tonitrua et terraemotus factus est magnus qualis numquam fuit ex quo homines fuerunt super terram talis terraemotus sic magnus</seg>
          <seg type="verse" n="19">et facta est civitas magna in tres partes et civitates gentium ceciderunt et Babylon magna venit in memoriam ante Deum dare ei calicem vini indignationis irae eius</seg>
          <seg type="verse" n="20">et omnis insula fugit et montes non sunt inventi</seg>
          <seg type="verse" n="21">et grando magna sicut talentum descendit de caelo in homines et blasphemaverunt homines Deum propter plagam grandinis quoniam magna facta est vehementer</seg>
        </div>
        <div type="chapter" n="17">
          <seg type="verse" n="1">et venit unus de septem angelis qui habebant septem fialas et locutus est mecum dicens veni ostendam tibi damnationem meretricis magnae quae sedet super aquas multas</seg>
          <seg type="verse" n="2">cum qua fornicati sunt reges terrae et inebriati sunt qui inhabitant terram de vino prostitutionis eius</seg>
          <seg type="verse" n="3">et abstulit me in desertum in spiritu et vidi mulierem sedentem super bestiam coccineam plenam nominibus blasphemiae habentem capita septem et cornua decem</seg>
          <seg type="verse" n="4">et mulier erat circumdata purpura et coccino et inaurata auro et lapide pretioso et margaritis habens poculum aureum in manu sua plenum abominationum et inmunditia fornicationis eius</seg>
          <seg type="verse" n="5">et in fronte eius nomen scriptum mysterium Babylon magna mater fornicationum et abominationum terrae</seg>
          <seg type="verse" n="6">et vidi mulierem ebriam de sanguine sanctorum et de sanguine martyrum Iesu et miratus sum cum vidissem illam admiratione magna</seg>
          <seg type="verse" n="7">et dixit mihi angelus quare miraris ego tibi dicam sacramentum mulieris et bestiae quae portat eam quae habet capita septem et decem cornua</seg>
          <seg type="verse" n="8">bestiam quam vidisti fuit et non est et ascensura est de abysso et in interitum ibit et mirabuntur inhabitantes terram quorum non sunt scripta nomina in libro vitae a constitutione mundi videntes bestiam quia erat et non est</seg>
          <seg type="verse" n="9">et hic est sensus qui habet sapientiam septem capita septem montes sunt super quos mulier sedet et reges septem sunt</seg>
          <seg type="verse" n="10">quinque ceciderunt unus est alius nondum venit et cum venerit oportet illum breve tempus manere</seg>
          <seg type="verse" n="11">et bestia quae erat et non est et ipsa octava est et de septem est et in interitum vadit</seg>
          <seg type="verse" n="12">et decem cornua quae vidisti decem reges sunt qui regnum nondum acceperunt sed potestatem tamquam reges una hora accipiunt post bestiam</seg>
          <seg type="verse" n="13">hii unum consilium habent et virtutem et potestatem suam bestiae tradunt</seg>
          <seg type="verse" n="14">hii cum agno pugnabunt et agnus vincet illos quoniam Dominus dominorum est et rex regum et qui cum illo sunt vocati et electi et fideles</seg>
          <seg type="verse" n="15">et dixit mihi aquas quas vidisti ubi meretrix sedet populi sunt et gentes et linguae</seg>
          <seg type="verse" n="16">et decem cornua quae vidisti et bestiam hii odient fornicariam et desolatam facient illam et nudam et carnes eius manducabunt et ipsam igni concremabunt</seg>
          <seg type="verse" n="17">Deus enim dedit in corda eorum ut faciant quod illi placitum est ut dent regnum suum bestiae donec consummentur verba Dei</seg>
          <seg type="verse" n="18">et mulier quam vidisti est civitas magna quae habet regnum super reges terrae</seg>
        </div>
        <div type="chapter" n="18">
          <seg type="verse" n="1">et post haec vidi alium angelum descendentem de caelo habentem potestatem magnam et terra inluminata est a gloria eius</seg>
          <seg type="verse" n="2">et exclamavit in forti voce dicens cecidit cecidit Babylon magna et facta est habitatio daemoniorum et custodia omnis spiritus inmundi et custodia omnis volucris inmundae</seg>
          <seg type="verse" n="3">quia de ira fornicationis eius biberunt omnes gentes et reges terrae cum illa fornicati sunt et mercatores terrae de virtute deliciarum eius divites facti sunt</seg>
          <seg type="verse" n="4">et audivi aliam vocem de caelo dicentem exite de illa populus meus ut ne participes sitis delictorum eius et de plagis eius non accipiatis</seg>
          <seg type="verse" n="5">quoniam pervenerunt peccata eius usque ad caelum et recordatus est Deus iniquitatum eius</seg>
          <seg type="verse" n="6">reddite illi sicut ipsa reddidit et duplicate duplicia secundum opera eius in poculo quo miscuit miscite illi duplum</seg>
          <seg type="verse" n="7">quantum glorificavit se et in deliciis fuit tantum date illi tormentum et luctum quia in corde suo dicit sedeo regina et vidua non sum et luctum non videbo</seg>
          <seg type="verse" n="8">ideo in una die venient plagae eius mors et luctus et fames et igni conburetur quia fortis est Deus qui iudicavit illam</seg>
          <seg type="verse" n="9">et flebunt et plangent se super illam reges terrae qui cum illa fornicati sunt et in deliciis vixerunt cum viderint fumum incendii eius</seg>
          <seg type="verse" n="10">longe stantes propter timorem tormentorum eius dicentes vae vae civitas illa magna Babylon civitas illa fortis quoniam una hora venit iudicium tuum</seg>
          <seg type="verse" n="11">et negotiatores terrae flebunt et lugebunt super illam quoniam merces eorum nemo emet amplius</seg>
          <seg type="verse" n="12">mercem auri et argenti et lapidis pretiosi et margaritis et byssi et purpurae et serici et cocci et omne lignum thyinum et omnia vasa eboris et omnia vasa de lapide pretioso et aeramento et ferro et marmore</seg>
          <seg type="verse" n="13">et cinnamomum et amomum et odoramentorum et unguenti et turis et vini et olei et similae et tritici et iumentorum et ovium et equorum et raedarum et mancipiorum et animarum hominum</seg>
          <seg type="verse" n="14">et poma tua desiderii animae discessit a te et omnia pinguia et clara perierunt a te et amplius illa iam non invenient</seg>
          <seg type="verse" n="15">mercatores horum qui divites facti sunt ab ea longe stabunt propter timorem tormentorum eius flentes ac lugentes</seg>
          <seg type="verse" n="16">et dicentes vae vae civitas illa magna quae amicta erat byssino et purpura et cocco et deaurata est auro et lapide pretioso et margaritis</seg>
          <seg type="verse" n="17">quoniam una hora destitutae sunt tantae divitiae et omnis gubernator et omnis qui in locum navigat et nautae et qui maria operantur longe steterunt</seg>
          <seg type="verse" n="18">et clamaverunt videntes locum incendii eius dicentes quae similis civitati huic magnae</seg>
          <seg type="verse" n="19">et miserunt pulverem super capita sua et clamaverunt flentes et lugentes dicentes vae vae civitas magna in qua divites facti sunt omnes qui habent naves in mari de pretiis eius quoniam una hora desolata est</seg>
          <seg type="verse" n="20">exulta super eam caelum et sancti et apostoli et prophetae quoniam iudicavit Deus iudicium vestrum de illa</seg>
          <seg type="verse" n="21">et sustulit unus angelus fortis lapidem quasi molarem magnum et misit in mare dicens hoc impetu mittetur Babylon magna illa civitas et ultra iam non invenietur</seg>
          <seg type="verse" n="22">et vox citharoedorum et musicorum et tibia canentium et tuba non audietur in te amplius et omnis artifex omnis artis non invenietur in te amplius et vox molae non audietur in te amplius</seg>
          <seg type="verse" n="23">et lux lucernae non lucebit tibi amplius et vox sponsi et sponsae non audietur adhuc in te quia mercatores tui erant principes terrae quia in veneficiis tuis erraverunt omnes gentes</seg>
          <seg type="verse" n="24">et in ea sanguis prophetarum et sanctorum inventus est et omnium qui interfecti sunt in terra</seg>
        </div>
        <div type="chapter" n="19">
          <seg type="verse" n="1">post haec audivi quasi vocem magnam turbarum multarum in caelo dicentium alleluia salus et gloria et virtus Deo nostro est</seg>
          <seg type="verse" n="2">quia vera et iusta iudicia sunt eius quia iudicavit de meretrice magna quae corrupit terram in prostitutione sua et vindicavit sanguinem servorum suorum de manibus eius</seg>
          <seg type="verse" n="3">et iterum dixerunt alleluia et fumus eius ascendit in saecula saeculorum</seg>
          <seg type="verse" n="4">et ceciderunt seniores viginti quattuor et quattuor animalia et adoraverunt Deum sedentem super thronum dicentes amen alleluia</seg>
          <seg type="verse" n="5">et vox de throno exivit dicens laudem dicite Deo nostro omnes servi eius et qui timetis eum pusilli et magni</seg>
          <seg type="verse" n="6">et audivi quasi vocem turbae magnae et sicut vocem aquarum multarum et sicut vocem tonitruum magnorum dicentium alleluia quoniam regnavit Dominus Deus noster omnipotens</seg>
          <seg type="verse" n="7">gaudeamus et exultemus et demus gloriam ei quia venerunt nuptiae agni et uxor eius praeparavit se</seg>
          <seg type="verse" n="8">et datum est illi ut cooperiat se byssinum splendens candidum byssinum enim iustificationes sunt sanctorum</seg>
          <seg type="verse" n="9">et dicit mihi scribe beati qui ad cenam nuptiarum agni vocati sunt et dicit mihi haec verba vera Dei sunt</seg>
          <seg type="verse" n="10">et cecidi ante pedes eius ut adorarem eum et dicit mihi vide ne feceris conservus tuus sum et fratrum tuorum habentium testimonium Iesu Deum adora testimonium enim Iesu est spiritus prophetiae</seg>
          <seg type="verse" n="11">et vidi caelum apertum et ecce equus albus et qui sedebat super eum vocabatur Fidelis et Verax vocatur et iustitia iudicat et pugnat</seg>
          <seg type="verse" n="12">oculi autem eius sicut flamma ignis et in capite eius diademata multa habens nomen scriptum quod nemo novit nisi ipse</seg>
          <seg type="verse" n="13">et vestitus erat vestem aspersam sanguine et vocatur nomen eius Verbum Dei</seg>
          <seg type="verse" n="14">et exercitus qui sunt in caelo sequebantur eum in equis albis vestiti byssinum album mundum</seg>
          <seg type="verse" n="15">et de ore ipsius procedit gladius acutus ut in ipso percutiat gentes et ipse reget eos in virga ferrea et ipse calcat torcular vini furoris irae Dei omnipotentis</seg>
          <seg type="verse" n="16">et habet in vestimento et in femore suo scriptum rex regum et Dominus dominantium</seg>
          <seg type="verse" n="17">et vidi unum angelum stantem in sole et clamavit voce magna dicens omnibus avibus quae volabant per medium caeli venite congregamini ad cenam magnam Dei</seg>
          <seg type="verse" n="18">ut manducetis carnes regum et carnes tribunorum et carnes fortium et carnes equorum et sedentium in ipsis et carnes omnium liberorum ac servorum et pusillorum ac magnorum</seg>
          <seg type="verse" n="19">et vidi bestiam et reges terrae et exercitus eorum congregatos ad faciendum proelium cum illo qui sedebat in equo et cum exercitu eius</seg>
          <seg type="verse" n="20">et adprehensa est bestia et cum illo pseudopropheta qui fecit signa coram ipso quibus seduxit eos qui acceperunt caracterem bestiae qui et adorant imaginem eius vivi missi sunt hii duo in stagnum ignis ardentis sulphure</seg>
          <seg type="verse" n="21">et ceteri occisi sunt in gladio sedentis super equum qui procedit de ore ipsius et omnes aves saturatae sunt carnibus eorum</seg>
        </div>
        <div type="chapter" n="20">
          <seg type="verse" n="1">et vidi angelum descendentem de caelo habentem clavem abyssi et catenam magnam in manu sua</seg>
          <seg type="verse" n="2">et adprehendit draconem serpentem antiquum qui est diabolus et Satanas et ligavit eum per annos mille</seg>
          <seg type="verse" n="3">et misit eum in abyssum et clusit et signavit super illum ut non seducat amplius gentes donec consummentur mille anni post haec oportet illum solvi modico tempore</seg>
          <seg type="verse" n="4">et vidi sedes et sederunt super eas et iudicium datum est illis et animas decollatorum propter testimonium Iesu et propter verbum Dei et qui non adoraverunt bestiam neque imaginem eius nec acceperunt caracterem in frontibus aut in manibus suis et vixerunt et regnaverunt cum Christo mille annis</seg>
          <seg type="verse" n="5">ceteri mortuorum non vixerunt donec consummentur mille anni haec est resurrectio prima</seg>
          <seg type="verse" n="6">beatus et sanctus qui habet partem in resurrectione prima in his secunda mors non habet potestatem sed erunt sacerdotes Dei et Christi et regnabunt cum illo mille annis</seg>
          <seg type="verse" n="7">et cum consummati fuerint mille anni solvetur Satanas de carcere suo et exibit et seducet gentes quae sunt super quattuor angulos terrae Gog et Magog et congregabit eos in proelium quorum numerus est sicut harena maris</seg>
          <seg type="verse" n="8">et ascenderunt super latitudinem terrae et circumierunt castra sanctorum et civitatem dilectam</seg>
          <seg type="verse" n="9">et descendit ignis a Deo de caelo et devoravit eos et diabolus qui seducebat eos missus est in stagnum ignis et sulphuris ubi et bestia</seg>
          <seg type="verse" n="10">et pseudoprophetes et cruciabuntur die ac nocte in saecula saeculorum</seg>
          <seg type="verse" n="11">et vidi thronum magnum candidum et sedentem super eum a cuius aspectu fugit terra et caelum et locus non est inventus ab eis</seg>
          <seg type="verse" n="12">et vidi mortuos magnos et pusillos stantes in conspectu throni et libri aperti sunt et alius liber apertus est qui est vitae et iudicati sunt mortui ex his quae scripta erant in libris secundum opera ipsorum</seg>
          <seg type="verse" n="13">et dedit mare mortuos qui in eo erant et mors et inferus dederunt mortuos qui in ipsis erant et iudicatum est de singulis secundum opera ipsorum</seg>
          <seg type="verse" n="14">et inferus et mors missi sunt in stagnum ignis haec mors secunda est stagnum ignis</seg>
          <seg type="verse" n="15">et qui non est inventus in libro vitae scriptus missus est in stagnum ignis</seg>
        </div>
        <div type="chapter" n="21">
          <seg type="verse" n="1">et vidi caelum novum et terram novam primum enim caelum et prima terra abiit et mare iam non est</seg>
          <seg type="verse" n="2">et civitatem sanctam Hierusalem novam vidi descendentem de caelo a Deo paratam sicut sponsam ornatam viro suo</seg>
          <seg type="verse" n="3">et audivi vocem magnam de throno dicentem ecce tabernaculum Dei cum hominibus et habitabit cum eis et ipsi populus eius erunt et ipse Deus cum eis erit eorum Deus</seg>
          <seg type="verse" n="4">et absterget Deus omnem lacrimam ab oculis eorum et mors ultra non erit neque luctus neque clamor neque dolor erit ultra quae prima abierunt</seg>
          <seg type="verse" n="5">et dixit qui sedebat in throno ecce nova facio omnia et dicit scribe quia haec verba fidelissima sunt et vera</seg>
          <seg type="verse" n="6">et dixit mihi factum est ego sum Alpha et Omega initium et finis ego sitienti dabo de fonte aquae vivae gratis</seg>
          <seg type="verse" n="7">qui vicerit possidebit haec et ero illi Deus et ille erit mihi filius</seg>
          <seg type="verse" n="8">timidis autem et incredulis et execratis et homicidis et fornicatoribus et veneficis et idolatris et omnibus mendacibus pars illorum erit in stagno ardenti igne et sulphure quod est mors secunda</seg>
          <seg type="verse" n="9">et venit unus de septem angelis habentibus fialas plenas septem plagis novissimis et locutus est mecum dicens veni ostendam tibi sponsam uxorem agni</seg>
          <seg type="verse" n="10">et sustulit me in spiritu in montem magnum et altum et ostendit mihi civitatem sanctam Hierusalem descendentem de caelo a Deo</seg>
          <seg type="verse" n="11">habentem claritatem Dei lumen eius simile lapidi pretioso tamquam lapidi iaspidis sicut cristallum</seg>
          <seg type="verse" n="12">et habebat murum magnum et altum habens portas duodecim et in portis angelos duodecim et nomina inscripta quae sunt nomina duodecim tribuum filiorum Israhel</seg>
          <seg type="verse" n="13">ab oriente portae tres et ab aquilone portae tres et ab austro portae tres et ab occasu portae tres</seg>
          <seg type="verse" n="14">et murus civitatis habens fundamenta duodecim et in ipsis duodecim nomina duodecim apostolorum agni</seg>
          <seg type="verse" n="15">et qui loquebatur mecum habebat mensuram harundinem auream ut metiretur civitatem et portas eius et murum</seg>
          <seg type="verse" n="16">et civitas in quadro posita est et longitudo eius tanta est quanta et latitudo et mensus est civitatem de harundine per stadia duodecim milia longitudo et latitudo et altitudo eius aequalia sunt</seg>
          <seg type="verse" n="17">et mensus est murus eius centum quadraginta quattuor cubitorum mensura hominis quae est angeli</seg>
          <seg type="verse" n="18">et erat structura muri eius ex lapide iaspide ipsa vero civitas auro mundo simile vitro mundo</seg>
          <seg type="verse" n="19">fundamenta muri civitatis omni lapide pretioso ornata fundamentum primum iaspis secundus sapphyrus tertius carcedonius quartus zmaragdus</seg>
          <seg type="verse" n="20">quintus sardonix sextus sardinus septimus chrysolitus octavus berillus nonus topazius decimus chrysoprassus undecimus hyacinthus duodecimus amethistus</seg>
          <seg type="verse" n="21">et duodecim portae duodecim margaritae sunt per singulas et singulae portae erant ex singulis margaritis et platea civitatis aurum mundum tamquam vitrum perlucidum</seg>
          <seg type="verse" n="22">et templum non vidi in ea Dominus enim Deus omnipotens templum illius est et agnus</seg>
          <seg type="verse" n="23">et civitas non eget sole neque luna ut luceant in ea nam claritas Dei inluminavit eam et lucerna eius est agnus</seg>
          <seg type="verse" n="24">et ambulabunt gentes per lumen eius et reges terrae adferent gloriam suam et honorem in illam</seg>
          <seg type="verse" n="25">et portae eius non cludentur per diem nox enim non erit illic</seg>
          <seg type="verse" n="26">et adferent gloriam et honorem gentium in illam</seg>
          <seg type="verse" n="27">nec intrabit in ea aliquid coinquinatum et faciens abominationem et mendacium nisi qui scripti sunt in libro vitae agni</seg>
        </div>
        <div type="chapter" n="22">
          <seg type="verse" n="1">et ostendit mihi fluvium aquae vitae splendidum tamquam cristallum procedentem de sede Dei et agni</seg>
          <seg type="verse" n="2">in medio plateae eius et ex utraque parte fluminis lignum vitae adferens fructus duodecim per menses singula reddentia fructum suum et folia ligni ad sanitatem gentium</seg>
          <seg type="verse" n="3">et omne maledictum non erit amplius et sedes Dei et agni in illa erunt et servi eius servient illi</seg>
          <seg type="verse" n="4">et videbunt faciem eius et nomen eius in frontibus eorum</seg>
          <seg type="verse" n="5">et nox ultra non erit et non egebunt lumine lucernae neque lumine solis quoniam Dominus Deus inluminat illos et regnabunt in saecula saeculorum</seg>
          <seg type="verse" n="6">et dixit mihi haec verba fidelissima et vera sunt et Dominus Deus spirituum prophetarum misit angelum suum ostendere servis suis quae oportet fieri cito</seg>
          <seg type="verse" n="7">et ecce venio velociter beatus qui custodit verba prophetiae libri huius</seg>
          <seg type="verse" n="8">et ego Iohannes qui audivi et vidi haec et postquam audissem et vidissem cecidi ut adorarem ante pedes angeli qui mihi haec ostendebat</seg>
          <seg type="verse" n="9">et dicit mihi vide ne feceris conservus tuus sum et fratrum tuorum prophetarum et eorum qui servant verba libri huius Deum adora</seg>
          <seg type="verse" n="10">et dicit mihi ne signaveris verba prophetiae libri huius tempus enim prope est</seg>
          <seg type="verse" n="11">qui nocet noceat adhuc et qui in sordibus est sordescat adhuc et iustus iustitiam faciat adhuc et sanctus sanctificetur adhuc</seg>
          <seg type="verse" n="12">ecce venio cito et merces mea mecum est reddere unicuique secundum opera sua</seg>
          <seg type="verse" n="13">ego Alpha et Omega primus et novissimus principium et finis</seg>
          <seg type="verse" n="14">beati qui lavant stolas suas ut sit potestas eorum in ligno vitae et portis intrent in civitatem</seg>
          <seg type="verse" n="15">foris canes et venefici et inpudici et homicidae et idolis servientes et omnis qui amat et facit mendacium</seg>
          <seg type="verse" n="16">ego Iesus misi angelum meum testificari vobis haec in ecclesiis ego sum radix et genus David stella splendida et matutina</seg>
          <seg type="verse" n="17">et Spiritus et sponsa dicunt veni et qui audit dicat veni et qui sitit veniat qui vult accipiat aquam vitae gratis</seg>
          <seg type="verse" n="18">contestor ego omni audienti verba prophetiae libri huius si quis adposuerit ad haec adponet Deus super illum plagas scriptas in libro isto</seg>
          <seg type="verse" n="19">et si quis deminuerit de verbis libri prophetiae huius auferet Deus partem eius de ligno vitae et de civitate sancta et de his quae scripta sunt in libro isto</seg>
          <seg type="verse" n="20">dicit qui testimonium perhibet istorum etiam venio cito amen veni Domine Iesu</seg>
          <seg type="verse" n="21">gratia Domini nostri Iesu Christi cum omnibus</seg>
        </div>
      </div>
    </body>
  </text>
</cesDoc>
