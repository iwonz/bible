<?xml version="1.0" encoding="UTF-8"?>
<XMLBIBLE language="la">
  <BIBLEBOOK bnumber="19" bname="Psalmi">
    <CHAPTER cnumber="1">
      <VERS vnumber="1">beatus vir qui non abiit in consilio impiorum et in via peccatorum non stetit et in cathedra pestilentiae non sedit</VERS>
      <VERS vnumber="2">sed in lege Domini voluntas eius et in lege eius meditabitur die ac nocte</VERS>
      <VERS vnumber="3">et erit tamquam lignum quod plantatum est secus decursus aquarum quod fructum suum dabit in tempore suo et folium eius non defluet et omnia quaecumque faciet prosperabuntur</VERS>
      <VERS vnumber="4">non sic impii non sic; sed tamquam pulvis quem proicit ventus a facie terrae;</VERS>
      <VERS vnumber="5">ideo non resurgent impii in iudicio neque peccatores in consilio iustorum</VERS>
      <VERS vnumber="6">quoniam novit Dominus viam iustorum et iter impiorum peribit</VERS>
    </CHAPTER>
    <CHAPTER cnumber="2">
      <VERS vnumber="1">psalmus David quare fremuerunt gentes et populi meditati sunt inania</VERS>
      <VERS vnumber="2">adstiterunt reges terrae et principes convenerunt in unum adversus Dominum et adversus christum eius diapsalma</VERS>
      <VERS vnumber="3">disrumpamus vincula eorum et proiciamus a nobis iugum ipsorum</VERS>
      <VERS vnumber="4">qui habitat in caelis inridebit eos et Dominus subsannabit eos</VERS>
      <VERS vnumber="5">tunc loquetur ad eos in ira sua et in furore suo conturbabit eos</VERS>
      <VERS vnumber="6">ego autem constitutus sum rex ab eo super Sion montem sanctum eius praedicans praeceptum eius</VERS>
      <VERS vnumber="7">Dominus dixit ad me filius meus es tu ego hodie genui te</VERS>
      <VERS vnumber="8">postula a me et dabo tibi gentes hereditatem tuam et possessionem tuam terminos terrae</VERS>
      <VERS vnumber="9">reges eos in virga ferrea tamquam vas figuli confringes eos</VERS>
      <VERS vnumber="10">et nunc reges intellegite erudimini qui iudicatis terram</VERS>
      <VERS vnumber="11">servite Domino in timore et exultate ei in tremore</VERS>
      <VERS vnumber="12">adprehendite disciplinam nequando irascatur Dominus et pereatis de via iusta</VERS>
      <VERS vnumber="13">cum exarserit in brevi ira eius beati omnes qui confidunt in eo</VERS>
    </CHAPTER>
    <CHAPTER cnumber="3">
      <VERS vnumber="1">psalmus David cum fugeret a facie Abessalon filii sui</VERS>
      <VERS vnumber="2">Domine quid multiplicati sunt qui tribulant me multi insurgunt adversum me</VERS>
      <VERS vnumber="3">multi dicunt animae meae non est salus ipsi in Deo eius; diapsalma</VERS>
      <VERS vnumber="4">tu autem Domine susceptor meus es gloria mea et exaltans caput meum</VERS>
      <VERS vnumber="5">voce mea ad Dominum clamavi et exaudivit me de monte sancto suo diapsalma</VERS>
      <VERS vnumber="6">ego dormivi et soporatus sum exsurrexi quia Dominus suscipiet me</VERS>
      <VERS vnumber="7">non timebo milia populi circumdantis me exsurge Domine salvum me fac Deus meus</VERS>
      <VERS vnumber="8">quoniam tu percussisti omnes adversantes mihi sine causa dentes peccatorum contrivisti</VERS>
      <VERS vnumber="9">Domini est salus et super populum tuum benedictio tua</VERS>
    </CHAPTER>
    <CHAPTER cnumber="4">
      <VERS vnumber="1">in finem in carminibus psalmus David</VERS>
      <VERS vnumber="2">cum invocarem exaudivit me Deus iustitiae meae in tribulatione dilatasti mihi miserere mei et exaudi orationem meam</VERS>
      <VERS vnumber="3">filii hominum usquequo gravi corde ut quid diligitis vanitatem et quaeritis mendacium diapsalma</VERS>
      <VERS vnumber="4">et scitote quoniam mirificavit Dominus sanctum suum Dominus exaudiet me cum clamavero ad eum</VERS>
      <VERS vnumber="5">irascimini et nolite peccare quae dicitis in cordibus vestris in cubilibus vestris conpungimini diapsalma</VERS>
      <VERS vnumber="6">sacrificate sacrificium iustitiae et sperate in Domino multi dicunt quis ostendet nobis bona</VERS>
      <VERS vnumber="7">signatum est super nos lumen vultus tui Domine dedisti laetitiam in corde meo</VERS>
      <VERS vnumber="8">a fructu frumenti et vini et olei sui multiplicati sunt</VERS>
      <VERS vnumber="9">in pace in id ipsum dormiam et requiescam</VERS>
      <VERS vnumber="10">quoniam tu Domine singulariter in spe constituisti me</VERS>
    </CHAPTER>
    <CHAPTER cnumber="5">
      <VERS vnumber="1">in finem pro ea quae hereditatem consequitur psalmus David</VERS>
      <VERS vnumber="2">verba mea auribus percipe Domine intellege clamorem meum</VERS>
      <VERS vnumber="3">intende voci orationis meae rex meus et Deus meus</VERS>
      <VERS vnumber="4">quoniam ad te orabo Domine mane exaudies vocem meam</VERS>
      <VERS vnumber="5">mane adstabo tibi et videbo quoniam non deus volens iniquitatem tu es</VERS>
      <VERS vnumber="6">neque habitabit iuxta te malignus neque permanebunt iniusti ante oculos tuos</VERS>
      <VERS vnumber="7">odisti omnes qui operantur iniquitatem perdes %omnes; qui loquuntur mendacium virum sanguinum et dolosum abominabitur Dominus</VERS>
      <VERS vnumber="8">ego autem in multitudine misericordiae tuae introibo in domum tuam adorabo ad templum sanctum tuum in timore tuo</VERS>
      <VERS vnumber="9">Domine deduc me in iustitia tua propter inimicos meos dirige in conspectu meo viam tuam</VERS>
      <VERS vnumber="10">quoniam non est in ore eorum veritas cor eorum vanum est</VERS>
      <VERS vnumber="11">sepulchrum patens est guttur eorum linguis suis dolose agebant iudica illos Deus decidant a cogitationibus suis secundum multitudinem impietatum eorum expelle eos quoniam inritaverunt te Domine</VERS>
      <VERS vnumber="12">et laetentur omnes qui sperant in te in aeternum exultabunt et habitabis in eis et gloriabuntur in te omnes qui diligunt nomen tuum</VERS>
      <VERS vnumber="13">quoniam tu benedices iusto Domine ut scuto bonae voluntatis coronasti nos</VERS>
    </CHAPTER>
    <CHAPTER cnumber="6">
      <VERS vnumber="1">in finem in carminibus pro octava psalmus David</VERS>
      <VERS vnumber="2">Domine ne in furore tuo arguas me neque in ira tua corripias me</VERS>
      <VERS vnumber="3">miserere mei Domine quoniam infirmus sum sana me Domine quoniam conturbata sunt ossa mea</VERS>
      <VERS vnumber="4">et anima mea turbata est valde et tu Domine usquequo</VERS>
      <VERS vnumber="5">convertere Domine eripe animam meam salvum me fac propter misericordiam tuam</VERS>
      <VERS vnumber="6">quoniam non est in morte qui memor sit tui in inferno autem quis confitebitur tibi</VERS>
      <VERS vnumber="7">laboravi in gemitu meo lavabo per singulas noctes lectum meum in lacrimis meis stratum meum rigabo</VERS>
      <VERS vnumber="8">turbatus est a furore oculus meus inveteravi inter omnes inimicos meos</VERS>
      <VERS vnumber="9">discedite a me omnes qui operamini iniquitatem quoniam exaudivit Dominus vocem fletus mei</VERS>
      <VERS vnumber="10">exaudivit Dominus deprecationem meam Dominus orationem meam suscepit</VERS>
      <VERS vnumber="11">erubescant et conturbentur vehementer omnes inimici mei convertantur et erubescant valde velociter</VERS>
    </CHAPTER>
    <CHAPTER cnumber="7">
      <VERS vnumber="1">psalmus David quem cantavit Domino pro verbis Chusi filii Iemini</VERS>
      <VERS vnumber="2">Domine Deus meus in te speravi salvum me fac ex omnibus persequentibus me et libera me</VERS>
      <VERS vnumber="3">nequando rapiat ut leo animam meam dum non est qui redimat neque qui salvum faciat</VERS>
      <VERS vnumber="4">Domine Deus meus si feci istud si est iniquitas in manibus meis</VERS>
      <VERS vnumber="5">si reddidi retribuentibus mihi mala decidam merito ab inimicis meis inanis</VERS>
      <VERS vnumber="6">persequatur inimicus animam meam et conprehendat et conculcet in terra vitam meam et gloriam meam in pulverem deducat diapsalma</VERS>
      <VERS vnumber="7">exsurge Domine in ira tua exaltare in finibus inimicorum meorum et exsurge Domine Deus meus in praecepto quod mandasti</VERS>
      <VERS vnumber="8">et synagoga populorum circumdabit te et propter hanc in altum regredere</VERS>
      <VERS vnumber="9">Dominus iudicat populos iudica me Domine secundum iustitiam meam et secundum innocentiam meam super me</VERS>
      <VERS vnumber="10">consummetur nequitia peccatorum et diriges iustum et scrutans corda et renes Deus</VERS>
      <VERS vnumber="11">iustum adiutorium meum a Deo qui salvos facit rectos corde</VERS>
      <VERS vnumber="12">Deus iudex iustus et fortis et patiens numquid irascitur per singulos dies</VERS>
      <VERS vnumber="13">nisi conversi fueritis gladium suum vibrabit arcum suum tetendit et paravit illum</VERS>
      <VERS vnumber="14">et in eo paravit vasa mortis sagittas suas ardentibus effecit</VERS>
      <VERS vnumber="15">ecce parturiit iniustitiam et; concepit dolorem et peperit iniquitatem</VERS>
      <VERS vnumber="16">lacum aperuit et effodit eum et incidet in foveam quam fecit</VERS>
      <VERS vnumber="17">convertetur dolor eius in caput eius et in verticem ipsius iniquitas eius descendet</VERS>
      <VERS vnumber="18">confitebor Domino secundum iustitiam eius et psallam nomini Domini altissimi</VERS>
    </CHAPTER>
    <CHAPTER cnumber="8">
      <VERS vnumber="1">in finem pro torcularibus psalmus David</VERS>
      <VERS vnumber="2">Domine Dominus noster quam admirabile est nomen tuum in universa terra quoniam elevata est magnificentia tua super caelos</VERS>
      <VERS vnumber="3">ex ore infantium et lactantium perfecisti laudem propter inimicos tuos ut destruas inimicum et ultorem</VERS>
      <VERS vnumber="4">quoniam videbo caelos tuos; opera digitorum tuorum lunam et stellas quae tu fundasti</VERS>
      <VERS vnumber="5">quid est homo quod memor es eius aut filius hominis quoniam visitas eum</VERS>
      <VERS vnumber="6">minuisti eum paulo minus ab angelis gloria et honore coronasti eum</VERS>
      <VERS vnumber="7">et constituisti eum super opera manuum tuarum</VERS>
      <VERS vnumber="8">omnia subiecisti sub pedibus eius oves et boves universas insuper et pecora campi</VERS>
      <VERS vnumber="9">volucres caeli et pisces maris qui perambulant semitas maris</VERS>
      <VERS vnumber="10">Domine Dominus noster quam admirabile est nomen tuum in universa terra</VERS>
    </CHAPTER>
    <CHAPTER cnumber="9">
      <VERS vnumber="1">in finem pro occultis filii psalmus David</VERS>
      <VERS vnumber="2">confitebor tibi Domine in toto corde meo narrabo omnia mirabilia tua</VERS>
      <VERS vnumber="3">laetabor et exultabo in te psallam nomini tuo Altissime</VERS>
      <VERS vnumber="4">in convertendo inimicum meum retrorsum infirmabuntur et peribunt a facie tua</VERS>
      <VERS vnumber="5">quoniam fecisti iudicium meum et causam meam sedisti super thronum qui iudicas iustitiam</VERS>
      <VERS vnumber="6">increpasti gentes %et; periit impius nomen eorum delisti in aeternum et in saeculum %saeculi;</VERS>
      <VERS vnumber="7">inimici defecerunt frameae in finem et civitates destruxisti periit memoria eorum cum sonitu</VERS>
      <VERS vnumber="8">et Dominus in aeternum permanet paravit in iudicio thronum suum</VERS>
      <VERS vnumber="9">et ipse iudicabit orbem terrae in aequitate iudicabit populos in iustitia</VERS>
      <VERS vnumber="10">et factus est Dominus refugium pauperi adiutor in oportunitatibus in tribulatione</VERS>
      <VERS vnumber="11">et sperent in te qui noverunt nomen tuum quoniam non dereliquisti quaerentes te Domine</VERS>
      <VERS vnumber="12">psallite Domino qui habitat in Sion adnuntiate inter gentes studia eius</VERS>
      <VERS vnumber="13">quoniam requirens sanguinem eorum recordatus est non est oblitus clamorem pauperum</VERS>
      <VERS vnumber="14">miserere mei Domine vide humilitatem meam de inimicis meis</VERS>
      <VERS vnumber="15">qui exaltas me de portis mortis ut adnuntiem omnes laudationes tuas in portis filiae Sion</VERS>
      <VERS vnumber="16">exultabo in salutari tuo infixae sunt gentes in interitu quem fecerunt in laqueo isto quem absconderunt conprehensus est pes eorum</VERS>
      <VERS vnumber="17">cognoscitur Dominus iudicia faciens in operibus manuum suarum conprehensus est peccator canticum diapsalmatis</VERS>
      <VERS vnumber="18">convertantur peccatores in infernum omnes gentes quae obliviscuntur Deum</VERS>
      <VERS vnumber="19">quoniam non in finem oblivio erit pauperis patientia pauperum non peribit in finem</VERS>
      <VERS vnumber="20">exsurge Domine non confortetur homo iudicentur gentes in conspectu tuo</VERS>
      <VERS vnumber="21">constitue Domine legislatorem super eos sciant gentes quoniam homines sunt diapsalma</VERS>
      <VERS vnumber="22">ut quid Domine recessisti longe dispicis in oportunitatibus in tribulatione</VERS>
      <VERS vnumber="23">dum superbit impius incenditur pauper conprehenduntur in consiliis quibus cogitant</VERS>
      <VERS vnumber="24">quoniam laudatur peccator in desideriis animae suae et iniquus benedicitur</VERS>
      <VERS vnumber="25">exacerbavit Dominum peccator secundum multitudinem irae suae non quaeret</VERS>
      <VERS vnumber="26">non est Deus in conspectu eius inquinatae sunt viae illius in omni tempore auferuntur iudicia tua a facie eius omnium inimicorum suorum dominabitur</VERS>
      <VERS vnumber="27">dixit enim in corde suo non movebor a generatione in generationem sine malo</VERS>
      <VERS vnumber="28">cuius maledictione os plenum est et amaritudine et dolo sub lingua eius labor et dolor</VERS>
      <VERS vnumber="29">sedet in insidiis cum divitibus in occultis ut interficiat innocentem</VERS>
      <VERS vnumber="30">oculi eius in pauperem respiciunt insidiatur in abscondito quasi leo in spelunca sua insidiatur ut rapiat pauperem rapere pauperem dum adtrahit eum</VERS>
      <VERS vnumber="31">in laqueo suo humiliabit eum inclinabit se et cadet cum dominatus fuerit pauperum</VERS>
      <VERS vnumber="32">dixit enim in corde suo oblitus est Deus avertit faciem suam ne videat in finem</VERS>
      <VERS vnumber="33">exsurge Domine Deus exaltetur manus tua ne obliviscaris pauperum</VERS>
      <VERS vnumber="34">propter quid inritavit impius Deum dixit enim in corde suo non requiret</VERS>
      <VERS vnumber="35">vides quoniam tu laborem et dolorem consideras ut tradas eos in manus tuas tibi derelictus est pauper orfano tu eras adiutor</VERS>
      <VERS vnumber="36">contere brachium peccatoris et maligni quaeretur peccatum illius et non invenietur</VERS>
      <VERS vnumber="37">Dominus regnabit in aeternum et in saeculum %saeculi; peribitis gentes de terra illius</VERS>
      <VERS vnumber="38">desiderium pauperum exaudivit Dominus praeparationem cordis eorum audivit auris tua</VERS>
      <VERS vnumber="39">iudicare pupillo et humili ut non adponat ultra magnificare se homo super terram</VERS>
    </CHAPTER>
    <CHAPTER cnumber="10">
      <VERS vnumber="1">in finem psalmus David</VERS>
      <VERS vnumber="2">in Domino confido quomodo dicitis animae meae transmigra in montes sicut passer</VERS>
      <VERS vnumber="3">quoniam ecce peccatores intenderunt arcum paraverunt sagittas suas in faretra ut sagittent in obscuro rectos corde</VERS>
      <VERS vnumber="4">quoniam quae perfecisti destruxerunt iustus %autem; quid fecit</VERS>
      <VERS vnumber="5">Dominus in templo sancto suo Dominus in caelo sedis eius oculi eius %in pauperem; respiciunt palpebrae eius interrogant filios hominum</VERS>
      <VERS vnumber="6">Dominus interrogat iustum et impium qui autem diligit iniquitatem odit animam suam</VERS>
      <VERS vnumber="7">pluet super peccatores laqueos ignis et sulphur et spiritus procellarum pars calicis eorum</VERS>
      <VERS vnumber="8">quoniam iustus Dominus %et; iustitias dilexit aequitatem vidit vultus eius</VERS>
    </CHAPTER>
    <CHAPTER cnumber="11">
      <VERS vnumber="1">in finem pro octava psalmus David</VERS>
      <VERS vnumber="2">salvum me fac Domine quoniam defecit sanctus quoniam deminutae sunt veritates a filiis hominum</VERS>
      <VERS vnumber="3">vana locuti sunt unusquisque ad proximum suum labia dolosa in corde et corde locuti sunt</VERS>
      <VERS vnumber="4">disperdat Dominus universa labia dolosa linguam magniloquam</VERS>
      <VERS vnumber="5">qui dixerunt linguam nostram magnificabimus labia nostra a nobis sunt quis noster dominus est</VERS>
      <VERS vnumber="6">propter miseriam inopum et gemitum pauperum nunc exsurgam dicit Dominus ponam in salutari fiducialiter agam in eo</VERS>
      <VERS vnumber="7">eloquia Domini eloquia casta argentum igne examinatum probatum terrae purgatum septuplum</VERS>
      <VERS vnumber="8">tu Domine servabis nos et custodies nos a generatione hac et in aeternum</VERS>
      <VERS vnumber="9">in circuitu impii ambulant secundum altitudinem tuam multiplicasti filios hominum</VERS>
    </CHAPTER>
    <CHAPTER cnumber="12">
      <VERS vnumber="1">in finem psalmus David usquequo Domine oblivisceris me in finem usquequo avertis faciem tuam a me</VERS>
      <VERS vnumber="2">quamdiu ponam consilia in anima mea dolorem in corde meo per diem</VERS>
      <VERS vnumber="3">usquequo exaltabitur inimicus meus super me</VERS>
      <VERS vnumber="4">respice exaudi me Domine Deus meus inlumina oculos meos ne umquam obdormiam in mortem</VERS>
      <VERS vnumber="5">nequando dicat inimicus meus praevalui adversus eum qui tribulant me exultabunt si motus fuero</VERS>
      <VERS vnumber="6">ego autem in misericordia tua speravi exultabit cor meum in salutari tuo cantabo Domino qui bona tribuit mihi et psallam nomini Domini altissimi</VERS>
    </CHAPTER>
    <CHAPTER cnumber="13">
      <VERS vnumber="1">in finem psalmus David dixit insipiens in corde suo non est Deus corrupti sunt et abominabiles facti sunt in studiis %suis; non est qui faciat bonum %non est usque ad unum;</VERS>
      <VERS vnumber="2">Dominus de caelo prospexit super filios hominum ut videat si est intellegens %aut; requirens Deum</VERS>
      <VERS vnumber="3">omnes declinaverunt simul inutiles facti sunt non est qui faciat bonum non est usque ad unum = sepulchrum patens est guttur eorum = linguis suis dolose agebant = venenum aspidum sub labiis eorum = quorum os maledictione et amaritudine plenum est = veloces pedes eorum ad effundendum sanguinem = contritio et infelicitas in viis eorum = et viam pacis non cognoverunt % non est timor Dei ante oculos eorum;</VERS>
      <VERS vnumber="4">nonne cognoscent omnes qui operantur iniquitatem qui devorant plebem meam sicut escam panis</VERS>
      <VERS vnumber="5">Dominum non invocaverunt illic trepidaverunt timore %ubi non erat timor;</VERS>
      <VERS vnumber="6">quoniam Deus in generatione iusta consilium inopis confudistis quoniam Dominus spes eius est</VERS>
      <VERS vnumber="7">quis dabit ex Sion salutare Israhel cum averterit Dominus captivitatem plebis suae exultabit Iacob et laetabitur Israhel</VERS>
    </CHAPTER>
    <CHAPTER cnumber="14">
      <VERS vnumber="1">psalmus David Domine quis habitabit in tabernaculo tuo aut quis requiescet in monte sancto tuo</VERS>
      <VERS vnumber="2">qui ingreditur sine macula et operatur iustitiam</VERS>
      <VERS vnumber="3">qui loquitur veritatem in corde suo qui non egit dolum in lingua sua nec fecit proximo suo malum et obprobrium non accepit adversus proximos suos</VERS>
      <VERS vnumber="4">ad nihilum deductus est in conspectu eius malignus timentes autem Dominum glorificat qui iurat proximo suo et non decipit</VERS>
      <VERS vnumber="5">qui pecuniam suam non dedit ad usuram et munera super innocentes non accepit qui facit haec non movebitur in aeternum</VERS>
    </CHAPTER>
    <CHAPTER cnumber="15">
      <VERS vnumber="1">tituli inscriptio ipsi David conserva me Domine quoniam in te speravi</VERS>
      <VERS vnumber="2">dixi Domino Dominus meus es tu quoniam bonorum meorum non eges</VERS>
      <VERS vnumber="3">sanctis qui sunt in terra eius mirificavit mihi; omnes voluntates meas in eis</VERS>
      <VERS vnumber="4">multiplicatae sunt infirmitates eorum postea adceleraverunt non congregabo conventicula eorum de sanguinibus nec memor ero nominum eorum per labia mea</VERS>
      <VERS vnumber="5">Dominus pars hereditatis meae et calicis mei tu es qui restitues hereditatem meam mihi</VERS>
      <VERS vnumber="6">funes ceciderunt mihi in praeclaris etenim hereditas mea praeclara est mihi</VERS>
      <VERS vnumber="7">benedicam Domino qui tribuit mihi intellectum insuper et usque ad noctem increpaverunt me renes mei</VERS>
      <VERS vnumber="8">providebam Dominum in conspectu meo semper quoniam a dextris est mihi ne commovear</VERS>
      <VERS vnumber="9">propter hoc laetatum est cor meum et exultavit lingua mea insuper et caro mea requiescet in spe</VERS>
      <VERS vnumber="10">quoniam non derelinques animam meam in inferno non dabis sanctum tuum videre corruptionem notas mihi fecisti vias vitae adimplebis me laetitia cum vultu tuo delectatio in dextera tua usque in finem</VERS>
    </CHAPTER>
    <CHAPTER cnumber="16">
      <VERS vnumber="1">oratio David exaudi Domine iustitiam meam intende deprecationem meam auribus percipe orationem meam non in labiis dolosis</VERS>
      <VERS vnumber="2">de vultu tuo iudicium meum prodeat oculi tui videant aequitates</VERS>
      <VERS vnumber="3">probasti cor meum visitasti nocte igne me examinasti et non est inventa in me iniquitas</VERS>
      <VERS vnumber="4">ut non loquatur os meum opera hominum propter verba labiorum tuorum ego custodivi vias duras</VERS>
      <VERS vnumber="5">perfice gressus meos in semitis tuis ut non moveantur vestigia mea</VERS>
      <VERS vnumber="6">ego clamavi quoniam exaudisti me Deus inclina aurem tuam mihi et exaudi verba mea</VERS>
      <VERS vnumber="7">mirifica misericordias tuas qui salvos facis sperantes in te</VERS>
      <VERS vnumber="8">a resistentibus dexterae tuae custodi me ut pupillam oculi sub umbra alarum tuarum proteges me</VERS>
      <VERS vnumber="9">a facie impiorum qui me adflixerunt inimici mei animam meam circumdederunt super me;</VERS>
      <VERS vnumber="10">adipem suum concluserunt os eorum locutum est superbia</VERS>
      <VERS vnumber="11">proicientes me nunc circumdederunt me oculos suos statuerunt declinare in terram</VERS>
      <VERS vnumber="12">susceperunt me sicut leo paratus ad praedam et sicut catulus leonis habitans in abditis</VERS>
      <VERS vnumber="13">exsurge Domine praeveni eum et subplanta eum eripe animam meam ab impio frameam tuam</VERS>
      <VERS vnumber="14">ab inimicis manus tuae Domine a paucis de terra divide eos in vita eorum de absconditis tuis adimpletus est venter eorum saturati sunt filiis et dimiserunt reliquias suas parvulis suis</VERS>
      <VERS vnumber="15">ego autem in iustitia apparebo conspectui tuo satiabor cum apparuerit gloria tua</VERS>
    </CHAPTER>
    <CHAPTER cnumber="17">
      <VERS vnumber="1">in finem puero Domini David quae locutus est Domino verba cantici huius in die qua eripuit eum Dominus de manu omnium inimicorum eius et de manu Saul et dixit</VERS>
      <VERS vnumber="2">diligam te Domine fortitudo mea</VERS>
      <VERS vnumber="3">Dominus firmamentum meum et refugium meum et liberator meus Deus meus adiutor meus et sperabo in eum protector meus et cornu salutis meae et susceptor meus</VERS>
      <VERS vnumber="4">laudans invocabo Dominum et ab inimicis meis salvus ero</VERS>
      <VERS vnumber="5">circumdederunt me dolores mortis et torrentes iniquitatis conturbaverunt me</VERS>
      <VERS vnumber="6">dolores inferni circumdederunt me praeoccupaverunt me laquei mortis</VERS>
      <VERS vnumber="7">cum tribularer invocavi Dominum et ad Deum meum clamavi exaudivit de templo %sancto; suo vocem meam et clamor meus in conspectu eius introibit in aures eius</VERS>
      <VERS vnumber="8">et commota est et contremuit terra et fundamenta montium conturbata sunt et commota sunt quoniam iratus est eis</VERS>
      <VERS vnumber="9">ascendit fumus in ira eius et ignis a facie eius exarsit carbones succensi sunt ab eo</VERS>
      <VERS vnumber="10">inclinavit caelos et descendit et caligo sub pedibus eius</VERS>
      <VERS vnumber="11">et ascendit super cherubin et volavit volavit super pinnas ventorum</VERS>
      <VERS vnumber="12">et posuit tenebras latibulum suum in circuitu eius tabernaculum eius tenebrosa aqua in nubibus aeris</VERS>
      <VERS vnumber="13">prae fulgore in conspectu eius nubes eius; transierunt grando et carbones ignis</VERS>
      <VERS vnumber="14">et intonuit de caelo Dominus et Altissimus dedit vocem suam grando et carbones ignis;</VERS>
      <VERS vnumber="15">et misit sagittas et dissipavit eos et fulgora multiplicavit et conturbavit eos</VERS>
      <VERS vnumber="16">et apparuerunt fontes aquarum et revelata sunt fundamenta orbis terrarum ab increpatione tua Domine ab inspiratione spiritus irae tuae</VERS>
      <VERS vnumber="17">misit de summo et accepit me adsumpsit me de aquis multis</VERS>
      <VERS vnumber="18">eripiet me de inimicis meis fortissimis et ab his qui oderunt me quoniam confirmati sunt super me</VERS>
      <VERS vnumber="19">praevenerunt me in die adflictionis meae et factus est Dominus protector meus</VERS>
      <VERS vnumber="20">et eduxit me in latitudinem salvum me faciet quoniam voluit me</VERS>
      <VERS vnumber="21">%et; retribuet mihi Dominus secundum iustitiam meam %et; secundum puritatem manuum mearum retribuet mihi</VERS>
      <VERS vnumber="22">quia custodivi vias Domini nec impie gessi a Deo meo</VERS>
      <VERS vnumber="23">quoniam omnia iudicia eius in conspectu meo sunt et iustitias eius non reppuli a me</VERS>
      <VERS vnumber="24">et ero inmaculatus cum eo et observabo ab iniquitate mea</VERS>
      <VERS vnumber="25">et retribuet mihi Dominus secundum iustitiam meam et secundum puritatem manuum mearum in conspectu oculorum eius</VERS>
      <VERS vnumber="26">cum sancto sanctus eris et cum viro innocente innocens eris</VERS>
      <VERS vnumber="27">et cum electo electus eris et cum perverso perverteris</VERS>
      <VERS vnumber="28">quoniam tu populum humilem salvum facies et oculos superborum humiliabis</VERS>
      <VERS vnumber="29">quoniam tu inluminas lucernam meam Domine Deus meus inluminas tenebras meas</VERS>
      <VERS vnumber="30">quoniam in te eripiar a temptatione et in Deo meo transgrediar murum</VERS>
      <VERS vnumber="31">Deus meus inpolluta via eius eloquia Domini igne examinata protector est omnium sperantium in eum</VERS>
      <VERS vnumber="32">quoniam quis deus praeter Dominum et quis deus praeter Deum nostrum</VERS>
      <VERS vnumber="33">Deus qui praecingit me virtute et posuit inmaculatam viam meam</VERS>
      <VERS vnumber="34">qui perfecit pedes meos tamquam cervorum et super excelsa statuens me</VERS>
      <VERS vnumber="35">qui doces manus meas in proelium et posuisti arcum aereum brachia mea</VERS>
      <VERS vnumber="36">et dedisti mihi protectionem salutis tuae et dextera tua suscepit me et disciplina tua correxit me in finem et disciplina tua ipsa me docebit</VERS>
      <VERS vnumber="37">dilatasti gressus meos subtus me et non sunt infirmata vestigia mea</VERS>
      <VERS vnumber="38">persequar inimicos meos et conprehendam illos et non convertar donec deficiant</VERS>
      <VERS vnumber="39">confringam illos nec poterunt stare cadent subtus pedes meos</VERS>
      <VERS vnumber="40">et praecinxisti me virtute ad bellum subplantasti insurgentes in me subtus me</VERS>
      <VERS vnumber="41">et inimicos meos dedisti mihi dorsum et odientes me disperdisti</VERS>
      <VERS vnumber="42">clamaverunt nec erat qui salvos faceret ad Dominum nec exaudivit eos</VERS>
      <VERS vnumber="43">et comminuam illos ut pulverem ante faciem venti ut lutum platearum delebo eos</VERS>
      <VERS vnumber="44">eripe me de contradictionibus populi constitues me in caput gentium</VERS>
      <VERS vnumber="45">populus quem non cognovi servivit mihi in auditu auris oboedivit mihi</VERS>
      <VERS vnumber="46">filii alieni mentiti sunt mihi filii alieni inveterati sunt et claudicaverunt a semitis suis</VERS>
      <VERS vnumber="47">vivit Dominus et benedictus Deus meus et exaltetur Deus salutis meae</VERS>
      <VERS vnumber="48">Deus qui dat vindictas mihi et subdidit populos sub me liberator meus de gentibus iracundis</VERS>
      <VERS vnumber="49">et ab insurgentibus in me exaltabis me a viro iniquo eripies me</VERS>
      <VERS vnumber="50">propterea confitebor tibi in nationibus Domine et psalmum dicam nomini tuo</VERS>
      <VERS vnumber="51">magnificans salutes regis eius et faciens misericordiam christo suo David et semini eius usque in saeculum</VERS>
    </CHAPTER>
    <CHAPTER cnumber="18">
      <VERS vnumber="1">in finem psalmus David</VERS>
      <VERS vnumber="2">caeli enarrant gloriam Dei et opera manuum eius adnuntiat firmamentum</VERS>
      <VERS vnumber="3">dies diei eructat verbum et nox nocti indicat scientiam</VERS>
      <VERS vnumber="4">non sunt loquellae neque sermones quorum non audiantur voces eorum</VERS>
      <VERS vnumber="5">in omnem terram exivit sonus eorum et in fines orbis terrae verba eorum</VERS>
      <VERS vnumber="6">in sole posuit tabernaculum suum et ipse tamquam sponsus procedens de thalamo suo exultavit ut gigans ad currendam viam %suam;</VERS>
      <VERS vnumber="7">a summo caeli egressio eius et occursus eius usque ad summum eius nec est qui se abscondat a calore eius</VERS>
      <VERS vnumber="8">lex Domini inmaculata convertens animas testimonium Domini fidele sapientiam praestans parvulis</VERS>
      <VERS vnumber="9">iustitiae Domini rectae laetificantes corda praeceptum Domini lucidum inluminans oculos</VERS>
      <VERS vnumber="10">timor Domini sanctus permanens in saeculum saeculi iudicia Domini vera iustificata in semet ipsa</VERS>
      <VERS vnumber="11">desiderabilia super aurum et lapidem pretiosum multum et dulciora super mel et favum</VERS>
      <VERS vnumber="12">etenim servus tuus custodit ea in custodiendis illis retributio multa</VERS>
      <VERS vnumber="13">delicta quis intellegit ab occultis meis munda me</VERS>
      <VERS vnumber="14">et ab alienis parce servo tuo si mei non fuerint dominati tunc inmaculatus ero et emundabor a delicto maximo</VERS>
      <VERS vnumber="15">et erunt ut conplaceant eloquia oris mei et meditatio cordis mei in conspectu tuo semper Domine adiutor meus et redemptor meus</VERS>
    </CHAPTER>
    <CHAPTER cnumber="19">
      <VERS vnumber="1">in finem psalmus David</VERS>
      <VERS vnumber="2">exaudiat te Dominus in die tribulationis protegat te nomen Dei Iacob</VERS>
      <VERS vnumber="3">mittat tibi auxilium de sancto et de Sion tueatur te</VERS>
      <VERS vnumber="4">memor sit omnis sacrificii tui et holocaustum tuum pingue fiat diapsalma</VERS>
      <VERS vnumber="5">tribuat tibi secundum cor tuum et omne consilium tuum confirmet</VERS>
      <VERS vnumber="6">laetabimur in salutari tuo et in nomine Dei nostri magnificabimur</VERS>
      <VERS vnumber="7">impleat Dominus omnes petitiones tuas nunc cognovi quoniam salvum fecit Dominus christum suum exaudiet illum de caelo sancto suo in potentatibus salus dexterae eius</VERS>
      <VERS vnumber="8">hii in curribus et hii in equis nos autem in nomine Domini Dei nostri invocabimus</VERS>
      <VERS vnumber="9">ipsi obligati sunt et ceciderunt nos vero surreximus et erecti sumus</VERS>
      <VERS vnumber="10">Domine salvum fac regem et exaudi nos in die qua invocaverimus te</VERS>
    </CHAPTER>
    <CHAPTER cnumber="20">
      <VERS vnumber="1">in finem psalmus David</VERS>
      <VERS vnumber="2">Domine in virtute tua laetabitur rex et super salutare tuum exultabit vehementer</VERS>
      <VERS vnumber="3">desiderium animae eius tribuisti ei et voluntate labiorum eius non fraudasti eum diapsalma</VERS>
      <VERS vnumber="4">quoniam praevenisti eum in benedictionibus dulcedinis posuisti in capite eius coronam de lapide pretioso</VERS>
      <VERS vnumber="5">vitam petiit a te et tribuisti ei longitudinem dierum in saeculum et in saeculum saeculi</VERS>
      <VERS vnumber="6">magna gloria eius in salutari tuo gloriam et magnum decorem inpones super eum</VERS>
      <VERS vnumber="7">quoniam dabis eum benedictionem in saeculum saeculi laetificabis eum in gaudio cum vultu tuo</VERS>
      <VERS vnumber="8">quoniam rex sperat in Domino et in misericordia Altissimi non commovebitur</VERS>
      <VERS vnumber="9">inveniatur manus tua omnibus inimicis tuis dextera tua inveniat %omnes; qui te oderunt</VERS>
      <VERS vnumber="10">pones eos ut clibanum ignis in tempore vultus tui Dominus in ira sua conturbabit eos et devorabit eos ignis</VERS>
      <VERS vnumber="11">fructum eorum de terra perdes et semen eorum a filiis hominum</VERS>
      <VERS vnumber="12">quoniam declinaverunt in te mala cogitaverunt consilia quae non potuerunt %stabilire;</VERS>
      <VERS vnumber="13">quoniam pones eos dorsum in reliquis tuis praeparabis vultum eorum</VERS>
      <VERS vnumber="14">exaltare Domine in virtute tua cantabimus et psallemus virtutes tuas</VERS>
    </CHAPTER>
    <CHAPTER cnumber="21">
      <VERS vnumber="1">in finem pro adsumptione matutina psalmus David</VERS>
      <VERS vnumber="2">Deus Deus meus respice me; quare me dereliquisti longe a salute mea verba delictorum meorum</VERS>
      <VERS vnumber="3">Deus meus clamabo per diem et non exaudies et nocte et non ad insipientiam mihi</VERS>
      <VERS vnumber="4">tu autem in sancto habitas Laus Israhel</VERS>
      <VERS vnumber="5">in te speraverunt patres nostri speraverunt et liberasti eos</VERS>
      <VERS vnumber="6">ad te clamaverunt et salvi facti sunt in te speraverunt et non sunt confusi</VERS>
      <VERS vnumber="7">ego autem sum vermis et non homo obprobrium hominum et abiectio plebis</VERS>
      <VERS vnumber="8">omnes videntes me deriserunt me locuti sunt labiis moverunt caput</VERS>
      <VERS vnumber="9">speravit in Domino eripiat eum salvum faciat eum quoniam vult eum</VERS>
      <VERS vnumber="10">quoniam tu es qui extraxisti me de ventre spes mea ab uberibus matris meae</VERS>
      <VERS vnumber="11">in te proiectus sum ex utero de ventre matris meae Deus meus es tu</VERS>
      <VERS vnumber="12">ne discesseris a me quoniam tribulatio proxima est quoniam non est qui adiuvet</VERS>
      <VERS vnumber="13">circumdederunt me vituli multi tauri pingues obsederunt me</VERS>
      <VERS vnumber="14">aperuerunt super me os suum sicut leo rapiens et rugiens</VERS>
      <VERS vnumber="15">sicut aqua effusus sum et dispersa sunt universa ossa mea factum est cor meum tamquam cera liquescens in medio ventris mei</VERS>
      <VERS vnumber="16">aruit tamquam testa virtus mea et lingua mea adhesit faucibus meis et in limum mortis deduxisti me</VERS>
      <VERS vnumber="17">quoniam circumdederunt me canes multi concilium malignantium obsedit me foderunt manus meas et pedes meos</VERS>
      <VERS vnumber="18">dinumeraverunt omnia ossa mea ipsi vero consideraverunt et inspexerunt me</VERS>
      <VERS vnumber="19">diviserunt sibi vestimenta mea et super vestem meam miserunt sortem</VERS>
      <VERS vnumber="20">tu autem Domine ne elongaveris auxilium tuum ad defensionem meam conspice</VERS>
      <VERS vnumber="21">erue a framea animam meam et de manu canis unicam meam</VERS>
      <VERS vnumber="22">salva me ex ore leonis et a cornibus unicornium humilitatem meam</VERS>
      <VERS vnumber="23">narrabo nomen tuum fratribus meis in media ecclesia laudabo te</VERS>
      <VERS vnumber="24">qui timetis Dominum laudate eum universum semen Iacob magnificate eum</VERS>
      <VERS vnumber="25">timeat eum omne semen Israhel quoniam non sprevit neque dispexit deprecationem pauperis nec avertit faciem suam a me et cum clamarem ad eum exaudivit %me;</VERS>
      <VERS vnumber="26">apud te laus mea in ecclesia magna vota mea reddam in conspectu timentium eum</VERS>
      <VERS vnumber="27">edent pauperes et saturabuntur et laudabunt Dominum qui requirunt eum vivent corda eorum in saeculum saeculi</VERS>
      <VERS vnumber="28">reminiscentur et convertentur ad Dominum universi fines terrae et adorabunt in conspectu eius universae familiae gentium</VERS>
      <VERS vnumber="29">quoniam Dei est regnum et %ipse; dominabitur gentium</VERS>
      <VERS vnumber="30">manducaverunt et adoraverunt omnes pingues terrae in conspectu eius cadent omnes qui descendunt in terram</VERS>
      <VERS vnumber="31">et anima mea illi vivet et semen meum serviet ipsi</VERS>
      <VERS vnumber="32">adnuntiabitur Domino generatio ventura et adnuntiabunt iustitiam eius populo qui nascetur quem fecit %Dominus;</VERS>
    </CHAPTER>
    <CHAPTER cnumber="22">
      <VERS vnumber="1">psalmus David Dominus reget me et nihil mihi deerit</VERS>
      <VERS vnumber="2">in loco pascuae %ibi; me conlocavit super aquam refectionis educavit me</VERS>
      <VERS vnumber="3">animam meam convertit deduxit me super semitas iustitiae propter nomen suum</VERS>
      <VERS vnumber="4">nam et si ambulavero in medio umbrae mortis non timebo mala quoniam tu mecum es virga tua et baculus tuus ipsa me consolata sunt</VERS>
      <VERS vnumber="5">parasti in conspectu meo mensam adversus eos qui tribulant me inpinguasti in oleo caput meum et calix meus inebrians quam praeclarus est</VERS>
      <VERS vnumber="6">et misericordia tua subsequitur me omnibus diebus vitae meae et ut inhabitem in domo Domini in longitudinem dierum</VERS>
    </CHAPTER>
    <CHAPTER cnumber="23">
      <VERS vnumber="1">psalmus David prima sabbati Domini est terra et plenitudo eius orbis terrarum et %universi; qui habitant in eo</VERS>
      <VERS vnumber="2">quia; ipse super maria fundavit eum et super flumina praeparavit eum</VERS>
      <VERS vnumber="3">quis ascendit in montem Domini aut quis stabit in loco sancto eius</VERS>
      <VERS vnumber="4">innocens manibus et mundo corde qui non accepit in vano animam suam nec iuravit in dolo proximo suo</VERS>
      <VERS vnumber="5">hic accipiet benedictionem a Domino et misericordiam a Deo salvatore suo</VERS>
      <VERS vnumber="6">haec est generatio quaerentium eum quaerentium faciem Dei Iacob diapsalma</VERS>
      <VERS vnumber="7">adtollite portas principes vestras et elevamini portae aeternales et introibit rex gloriae</VERS>
      <VERS vnumber="8">quis est iste rex gloriae Dominus fortis et potens Dominus potens in proelio</VERS>
      <VERS vnumber="9">adtollite portas principes vestras et elevamini portae aeternales et introibit rex gloriae</VERS>
      <VERS vnumber="10">quis est iste rex gloriae Dominus virtutum ipse est rex gloriae diapsalma</VERS>
    </CHAPTER>
    <CHAPTER cnumber="24">
      <VERS vnumber="1">psalmus David ad te Domine levavi animam meam</VERS>
      <VERS vnumber="2">Deus meus in te confido non erubescam</VERS>
      <VERS vnumber="3">neque inrideant me inimici mei etenim universi qui sustinent te non confundentur</VERS>
      <VERS vnumber="4">confundantur %omnes; iniqua agentes supervacue vias tuas Domine demonstra mihi %et; semitas tuas doce me</VERS>
      <VERS vnumber="5">dirige me in veritatem tuam et doce me quoniam tu es Deus salvator meus et te sustinui tota die</VERS>
      <VERS vnumber="6">reminiscere miserationum tuarum Domine et misericordiarum tuarum quia a saeculo sunt</VERS>
      <VERS vnumber="7">delicta iuventutis meae et ignorantias meas ne memineris secundum misericordiam tuam memento mei tu; propter bonitatem tuam Domine</VERS>
      <VERS vnumber="8">dulcis et rectus Dominus propter hoc legem dabit delinquentibus in via</VERS>
      <VERS vnumber="9">diriget mansuetos in iudicio docebit mites vias suas</VERS>
      <VERS vnumber="10">universae viae Domini misericordia et veritas requirentibus testamentum eius et testimonia eius</VERS>
      <VERS vnumber="11">propter nomen tuum Domine et propitiaberis peccato meo multum est enim</VERS>
      <VERS vnumber="12">quis est homo qui timet Dominum legem statuet ei in via quam elegit</VERS>
      <VERS vnumber="13">anima eius in bonis demorabitur et semen ipsius hereditabit terram</VERS>
      <VERS vnumber="14">firmamentum est Dominus timentibus eum et testamentum ipsius ut manifestetur illis</VERS>
      <VERS vnumber="15">oculi mei semper ad Dominum quoniam ipse evellet de laqueo pedes meos</VERS>
      <VERS vnumber="16">respice in me et miserere mei quia unicus et pauper sum ego</VERS>
      <VERS vnumber="17">tribulationes cordis mei multiplicatae sunt de necessitatibus meis erue me</VERS>
      <VERS vnumber="18">vide humilitatem meam et laborem meum et dimitte universa delicta mea</VERS>
      <VERS vnumber="19">respice inimicos meos quoniam multiplicati sunt et odio iniquo oderunt me</VERS>
      <VERS vnumber="20">custodi animam meam et erue me non erubescam quoniam speravi in te</VERS>
      <VERS vnumber="21">innocentes et recti adheserunt mihi quia sustinui te</VERS>
      <VERS vnumber="22">libera Deus Israhel ex omnibus tribulationibus suis</VERS>
    </CHAPTER>
    <CHAPTER cnumber="25">
      <VERS vnumber="1">psalmus David iudica me Domine quoniam ego in innocentia mea ingressus sum et in Domino sperans non infirmabor</VERS>
      <VERS vnumber="2">proba me Domine et tempta me ure renes meos et cor meum</VERS>
      <VERS vnumber="3">quoniam misericordia tua ante oculos meos est et conplacui in veritate tua</VERS>
      <VERS vnumber="4">non sedi cum concilio vanitatis et cum iniqua gerentibus non introibo</VERS>
      <VERS vnumber="5">odivi ecclesiam malignantium et cum impiis non sedebo</VERS>
      <VERS vnumber="6">lavabo inter innocentes manus meas et circumdabo altare tuum Domine</VERS>
      <VERS vnumber="7">ut audiam vocem laudis et enarrem universa mirabilia tua</VERS>
      <VERS vnumber="8">Domine dilexi decorem domus tuae et locum habitationis gloriae tuae</VERS>
      <VERS vnumber="9">ne perdas cum impiis animam meam et cum viris sanguinum vitam meam</VERS>
      <VERS vnumber="10">in quorum manibus iniquitates sunt dextera eorum repleta est muneribus</VERS>
      <VERS vnumber="11">ego autem in innocentia mea ingressus sum redime me et miserere mei</VERS>
      <VERS vnumber="12">pes meus stetit in directo in ecclesiis benedicam %te; Domine</VERS>
    </CHAPTER>
    <CHAPTER cnumber="26">
      <VERS vnumber="1">David priusquam liniretur Dominus inluminatio mea et salus mea quem timebo Dominus protector vitae meae a quo trepidabo</VERS>
      <VERS vnumber="2">dum adpropiant super me nocentes ut edant carnes meas qui tribulant me et inimici mei ipsi infirmati sunt et ceciderunt</VERS>
      <VERS vnumber="3">si consistant adversus me castra non timebit cor meum si exsurgat adversus me proelium in hoc ego sperabo</VERS>
      <VERS vnumber="4">unam petii a Domino hanc requiram ut inhabitem in domo Domini omnes dies vitae meae ut videam voluntatem Domini et visitem templum eius</VERS>
      <VERS vnumber="5">quoniam abscondit me in tabernaculo in die malorum protexit me in abscondito tabernaculi sui</VERS>
      <VERS vnumber="6">in petra exaltavit me et nunc exaltavit caput meum super inimicos meos circuivi et immolavi in tabernaculo eius hostiam vociferationis cantabo et psalmum dicam Domino</VERS>
      <VERS vnumber="7">exaudi Domine vocem meam qua clamavi miserere mei et exaudi me</VERS>
      <VERS vnumber="8">tibi dixit cor meum exquisivit facies mea faciem tuam Domine requiram</VERS>
      <VERS vnumber="9">ne avertas faciem tuam a me ne declines in ira a servo tuo adiutor meus esto ne derelinquas me neque dispicias me Deus salvator meus</VERS>
      <VERS vnumber="10">quoniam pater meus et mater mea dereliquerunt me Dominus autem adsumpsit me</VERS>
      <VERS vnumber="11">legem pone mihi Domine in via tua et dirige me in semita recta propter inimicos meos</VERS>
      <VERS vnumber="12">ne tradideris me in animas tribulantium me quoniam insurrexerunt in me testes iniqui et mentita est iniquitas sibi</VERS>
      <VERS vnumber="13">credo videre bona Domini in terra viventium</VERS>
      <VERS vnumber="14">expecta Dominum viriliter age et confortetur cor tuum et sustine Dominum</VERS>
    </CHAPTER>
    <CHAPTER cnumber="27">
      <VERS vnumber="1">huic David ad te Domine clamabo Deus meus ne sileas a me nequando taceas a me et adsimilabor descendentibus in lacum</VERS>
      <VERS vnumber="2">exaudi vocem deprecationis meae dum oro ad te dum extollo manus meas ad templum sanctum tuum</VERS>
      <VERS vnumber="3">ne simul tradas me cum peccatoribus et cum operantibus iniquitatem %ne perdideris me; qui loquuntur pacem cum proximo suo mala autem sunt in cordibus eorum</VERS>
      <VERS vnumber="4">da illis secundum opera ipsorum et secundum nequitiam adinventionum ipsorum secundum opera manuum eorum tribue illis redde retributionem eorum ipsis</VERS>
      <VERS vnumber="5">quoniam non intellexerunt opera Domini et in opera manuum eius destrues illos et non aedificabis eos</VERS>
      <VERS vnumber="6">benedictus Dominus quoniam exaudivit vocem deprecationis meae</VERS>
      <VERS vnumber="7">Dominus adiutor meus et protector meus in ipso speravit cor meum et adiutus sum et refloruit caro mea et ex voluntate mea confitebor ei</VERS>
      <VERS vnumber="8">Dominus fortitudo plebis suae et protector salvationum christi sui est</VERS>
      <VERS vnumber="9">salvam fac plebem tuam et benedic hereditati tuae et rege eos et extolle eos usque in aeternum</VERS>
    </CHAPTER>
    <CHAPTER cnumber="28">
      <VERS vnumber="1">psalmus David in consummatione tabernaculi adferte Domino filii Dei adferte Domino filios arietum</VERS>
      <VERS vnumber="2">adferte Domino gloriam et honorem adferte Domino gloriam nomini eius adorate Dominum in atrio sancto eius</VERS>
      <VERS vnumber="3">vox Domini super aquas Deus maiestatis intonuit Dominus super aquas multas</VERS>
      <VERS vnumber="4">vox Domini in virtute vox Domini in magnificentia</VERS>
      <VERS vnumber="5">vox Domini confringentis cedros et confringet Dominus cedros Libani</VERS>
      <VERS vnumber="6">et comminuet eas tamquam vitulum Libani et dilectus quemadmodum filius unicornium</VERS>
      <VERS vnumber="7">vox Domini intercidentis flammam ignis</VERS>
      <VERS vnumber="8">vox Domini concutientis desertum et commovebit Dominus desertum Cades</VERS>
      <VERS vnumber="9">vox Domini praeparantis cervos et revelabit condensa et in templo eius omnis dicet gloriam</VERS>
      <VERS vnumber="10">Dominus diluvium inhabitare facit et sedebit Dominus rex in aeternum</VERS>
      <VERS vnumber="11">Dominus virtutem populo suo dabit Dominus benedicet populo suo in pace</VERS>
    </CHAPTER>
    <CHAPTER cnumber="29">
      <VERS vnumber="1">psalmus cantici in dedicatione domus David</VERS>
      <VERS vnumber="2">exaltabo te Domine quoniam suscepisti me nec delectasti inimicos meos super me</VERS>
      <VERS vnumber="3">Domine Deus meus clamavi ad te et sanasti me</VERS>
      <VERS vnumber="4">Domine eduxisti ab inferno animam meam salvasti me a descendentibus in lacum</VERS>
      <VERS vnumber="5">psallite Domino sancti eius et confitemini memoriae sanctitatis eius</VERS>
      <VERS vnumber="6">quoniam ira in indignatione eius et vita in voluntate eius ad vesperum demorabitur fletus et ad matutinum laetitia</VERS>
      <VERS vnumber="7">ego autem dixi in abundantia mea non movebor in aeternum</VERS>
      <VERS vnumber="8">Domine in voluntate tua praestitisti decori meo virtutem avertisti faciem tuam et factus sum conturbatus</VERS>
      <VERS vnumber="9">ad te Domine clamabo et ad Deum meum deprecabor</VERS>
      <VERS vnumber="10">quae utilitas in sanguine meo dum descendo in corruptionem numquid confitebitur tibi pulvis aut adnuntiabit veritatem tuam</VERS>
      <VERS vnumber="11">audivit Dominus et misertus est mei Dominus factus est adiutor meus</VERS>
      <VERS vnumber="12">convertisti planctum meum in gaudium mihi conscidisti saccum meum et circumdedisti me laetitia</VERS>
      <VERS vnumber="13">ut cantet tibi gloria mea et non conpungar Domine Deus meus in aeternum confitebor tibi</VERS>
    </CHAPTER>
    <CHAPTER cnumber="30">
      <VERS vnumber="1">in finem psalmus David</VERS>
      <VERS vnumber="2">in te Domine speravi non confundar in aeternum in iustitia tua libera me</VERS>
      <VERS vnumber="3">inclina ad me aurem tuam adcelera ut eruas me esto mihi in Deum protectorem et in domum refugii ut salvum me facias</VERS>
      <VERS vnumber="4">quoniam fortitudo mea et refugium meum es tu et propter nomen tuum deduces me et enutries me</VERS>
      <VERS vnumber="5">educes me de laqueo hoc quem absconderunt mihi quoniam tu es protector meus</VERS>
      <VERS vnumber="6">in manus tuas commendabo spiritum meum redemisti me Domine Deus veritatis</VERS>
      <VERS vnumber="7">odisti observantes vanitates supervacue ego autem in Domino speravi</VERS>
      <VERS vnumber="8">exultabo et laetabor in misericordia tua quoniam respexisti humilitatem meam salvasti de necessitatibus animam meam</VERS>
      <VERS vnumber="9">nec conclusisti me in manibus inimici statuisti in loco spatioso pedes meos</VERS>
      <VERS vnumber="10">miserere mei Domine quoniam tribulor conturbatus est in ira oculus meus anima mea et venter meus</VERS>
      <VERS vnumber="11">quoniam defecit in dolore vita mea et anni mei in gemitibus infirmata est in paupertate virtus mea et ossa mea conturbata sunt</VERS>
      <VERS vnumber="12">super omnes inimicos meos factus sum obprobrium et vicinis meis valde et timor notis meis qui videbant me foras fugerunt a me</VERS>
      <VERS vnumber="13">oblivioni datus sum tamquam mortuus a corde factus sum tamquam vas perditum</VERS>
      <VERS vnumber="14">quoniam audivi vituperationem multorum commorantium in circuitu in eo dum convenirent simul adversus me accipere animam meam consiliati sunt</VERS>
      <VERS vnumber="15">ego autem in te speravi Domine dixi Deus meus es tu</VERS>
      <VERS vnumber="16">in manibus tuis sortes meae eripe me de manu inimicorum meorum et a persequentibus me</VERS>
      <VERS vnumber="17">inlustra faciem tuam super servum tuum salvum me fac in misericordia tua</VERS>
      <VERS vnumber="18">Domine ne confundar quoniam invocavi te erubescant impii et deducantur in infernum</VERS>
      <VERS vnumber="19">muta fiant labia dolosa quae loquuntur adversus iustum iniquitatem in superbia et in abusione</VERS>
      <VERS vnumber="20">quam magna multitudo dulcedinis tuae %Domine; quam abscondisti timentibus te perfecisti eis qui sperant in te in conspectu filiorum hominum</VERS>
      <VERS vnumber="21">abscondes eos in abdito faciei tuae a conturbatione hominum proteges eos in tabernaculo a contradictione linguarum</VERS>
      <VERS vnumber="22">benedictus Dominus quoniam mirificavit misericordiam suam mihi in civitate munita</VERS>
      <VERS vnumber="23">ego autem dixi in excessu mentis meae proiectus sum a facie oculorum tuorum ideo exaudisti vocem orationis meae dum clamarem ad te</VERS>
      <VERS vnumber="24">diligite Dominum omnes sancti eius %quoniam; veritates requirit Dominus et retribuit abundanter facientibus superbiam</VERS>
      <VERS vnumber="25">viriliter agite et confortetur cor vestrum omnes qui speratis in Domino</VERS>
    </CHAPTER>
    <CHAPTER cnumber="31">
      <VERS vnumber="1">huic David intellectus beati quorum remissae sunt iniquitates et quorum tecta sunt peccata</VERS>
      <VERS vnumber="2">beatus vir cui non inputabit Dominus peccatum nec est in spiritu eius dolus</VERS>
      <VERS vnumber="3">quoniam tacui inveteraverunt ossa mea dum clamarem tota die</VERS>
      <VERS vnumber="4">quoniam die ac nocte gravata est super me manus tua conversus sum in aerumna mea; dum configitur %mihi; spina diapsalma</VERS>
      <VERS vnumber="5">delictum meum cognitum tibi; feci et iniustitiam meam non abscondi dixi confitebor adversus me iniustitiam meam Domino et tu remisisti impietatem peccati mei diapsalma</VERS>
      <VERS vnumber="6">pro hac orabit ad te omnis sanctus in tempore oportuno verumtamen in diluvio aquarum multarum ad eum non adproximabunt</VERS>
      <VERS vnumber="7">tu es refugium meum a tribulatione quae circumdedit me exultatio mea erue me a circumdantibus me diapsalma</VERS>
      <VERS vnumber="8">intellectum tibi dabo et instruam te in via hac qua gradieris firmabo super te oculos meos</VERS>
      <VERS vnumber="9">nolite fieri sicut equus et mulus quibus non est intellectus in camo et freno maxillas eorum constringe qui non adproximant ad te</VERS>
      <VERS vnumber="10">multa flagella peccatoris sperantem autem in Domino misericordia circumdabit</VERS>
      <VERS vnumber="11">laetamini in Domino et exultate iusti et gloriamini omnes recti corde</VERS>
    </CHAPTER>
    <CHAPTER cnumber="32">
      <VERS vnumber="1">psalmus David exultate iusti in Domino rectos decet laudatio</VERS>
      <VERS vnumber="2">confitemini Domino in cithara in psalterio decem cordarum psallite illi</VERS>
      <VERS vnumber="3">cantate ei canticum novum bene psallite in vociferatione</VERS>
      <VERS vnumber="4">quia rectum est verbum Domini et omnia opera eius in fide</VERS>
      <VERS vnumber="5">diligit misericordiam et iudicium misericordia Domini plena est terra</VERS>
      <VERS vnumber="6">verbo Domini caeli firmati sunt et spiritu oris eius omnis virtus eorum</VERS>
      <VERS vnumber="7">congregans sicut in utre aquas maris ponens in thesauris abyssos</VERS>
      <VERS vnumber="8">timeat Dominum omnis terra ab eo autem commoveantur omnes inhabitantes orbem</VERS>
      <VERS vnumber="9">quoniam ipse dixit et facta sunt ipse mandavit et creata sunt</VERS>
      <VERS vnumber="10">Dominus dissipat consilia gentium reprobat autem cogitationes populorum %et reprobat consilia principum;</VERS>
      <VERS vnumber="11">consilium autem Domini in aeternum manet cogitationes cordis eius in generatione et generationem</VERS>
      <VERS vnumber="12">beata gens cuius est Dominus Deus eius populus quem elegit in hereditatem sibi</VERS>
      <VERS vnumber="13">de caelo respexit Dominus vidit omnes filios hominum</VERS>
      <VERS vnumber="14">de praeparato habitaculo suo respexit super omnes qui habitant terram</VERS>
      <VERS vnumber="15">qui finxit singillatim corda eorum qui intellegit omnia opera illorum</VERS>
      <VERS vnumber="16">non salvatur rex per multam virtutem et gigans non salvabitur in multitudine virtutis suae</VERS>
      <VERS vnumber="17">fallax equus ad salutem in abundantia autem virtutis suae non salvabitur</VERS>
      <VERS vnumber="18">ecce oculi Domini super metuentes eum qui sperant super misericordia eius</VERS>
      <VERS vnumber="19">ut eruat a morte animas eorum et alat eos in fame</VERS>
      <VERS vnumber="20">anima nostra sustinet Dominum quoniam adiutor et protector noster est</VERS>
      <VERS vnumber="21">quia in eo laetabitur cor nostrum et in nomine sancto eius speravimus</VERS>
      <VERS vnumber="22">fiat misericordia tua Domine super nos quemadmodum speravimus in te</VERS>
    </CHAPTER>
    <CHAPTER cnumber="33">
      <VERS vnumber="1">David cum inmutavit vultum suum coram Abimelech et dimisit eum et abiit</VERS>
      <VERS vnumber="2">benedicam Dominum in omni tempore semper laus eius in ore meo</VERS>
      <VERS vnumber="3">in Domino laudabitur anima mea audiant mansueti et laetentur</VERS>
      <VERS vnumber="4">magnificate Dominum mecum et exaltemus nomen eius in id ipsum</VERS>
      <VERS vnumber="5">exquisivi Dominum et exaudivit me et ex omnibus tribulationibus meis eripuit me</VERS>
      <VERS vnumber="6">accedite ad eum et inluminamini et facies vestrae non confundentur</VERS>
      <VERS vnumber="7">iste pauper clamavit et Dominus exaudivit %eum; et de omnibus tribulationibus eius salvavit eum</VERS>
      <VERS vnumber="8">vallabit angelus Domini in circuitu timentium eum et eripiet eos</VERS>
      <VERS vnumber="9">gustate et videte quoniam suavis est Dominus beatus vir qui sperat in eo</VERS>
      <VERS vnumber="10">timete Dominum %omnes; sancti eius quoniam non est inopia timentibus eum</VERS>
      <VERS vnumber="11">divites eguerunt et esurierunt inquirentes autem Dominum non minuentur omni bono diapsalma</VERS>
      <VERS vnumber="12">venite filii audite me timorem Domini docebo vos</VERS>
      <VERS vnumber="13">quis est homo qui vult vitam cupit videre dies bonos</VERS>
      <VERS vnumber="14">prohibe linguam tuam a malo et labia tua ne loquantur dolum</VERS>
      <VERS vnumber="15">deverte a malo et fac bonum inquire pacem et persequere eam</VERS>
      <VERS vnumber="16">oculi Domini super iustos et aures eius in precem eorum</VERS>
      <VERS vnumber="17">facies Domini super facientes mala ut perdat de terra memoriam eorum</VERS>
      <VERS vnumber="18">clamaverunt iusti et Dominus exaudivit et ex omnibus tribulationibus eorum liberavit eos</VERS>
      <VERS vnumber="19">iuxta est Dominus his qui tribulato sunt corde et humiles spiritu salvabit</VERS>
      <VERS vnumber="20">multae tribulationes iustorum et de omnibus his liberavit eos</VERS>
      <VERS vnumber="21">Dominus custodit omnia ossa eorum unum ex his non conteretur</VERS>
      <VERS vnumber="22">mors peccatorum pessima et qui oderunt iustum delinquent</VERS>
      <VERS vnumber="23">redimet Dominus animas servorum suorum et non delinquent omnes qui sperant in eum</VERS>
    </CHAPTER>
    <CHAPTER cnumber="34">
      <VERS vnumber="1">huic David iudica Domine nocentes me expugna expugnantes me</VERS>
      <VERS vnumber="2">adprehende arma et scutum et exsurge in adiutorium mihi</VERS>
      <VERS vnumber="3">effunde frameam et conclude adversus eos qui persequuntur me dic animae meae salus tua ego sum</VERS>
      <VERS vnumber="4">confundantur et revereantur quaerentes animam meam avertantur retrorsum et confundantur cogitantes mihi mala</VERS>
      <VERS vnumber="5">fiant tamquam pulvis ante faciem venti et angelus Domini coartans eos</VERS>
      <VERS vnumber="6">fiat via illorum tenebrae et lubricum et angelus Domini persequens eos</VERS>
      <VERS vnumber="7">quoniam gratis absconderunt mihi interitum laquei sui supervacue exprobraverunt animam meam</VERS>
      <VERS vnumber="8">veniat illi laqueus quem ignorat et captio quam abscondit conprehendat eum et in laqueo cadat in ipso</VERS>
      <VERS vnumber="9">anima autem mea exultabit in Domino delectabitur super salutari suo</VERS>
      <VERS vnumber="10">omnia ossa mea dicent Domine quis similis tui eripiens inopem de manu fortiorum eius egenum et pauperem a diripientibus eum</VERS>
      <VERS vnumber="11">surgentes testes iniqui quae ignorabam interrogabant me</VERS>
      <VERS vnumber="12">retribuebant mihi mala pro bonis sterilitatem animae meae</VERS>
      <VERS vnumber="13">ego autem cum mihi molesti essent induebar cilicio humiliabam in ieiunio animam meam et oratio mea in sinum meum convertetur</VERS>
      <VERS vnumber="14">quasi proximum quasi fratrem nostrum sic conplacebam quasi lugens et contristatus sic humiliabar</VERS>
      <VERS vnumber="15">et adversum me laetati sunt et convenerunt congregata sunt super me flagella et ignoravi</VERS>
      <VERS vnumber="16">dissipati sunt nec conpuncti temptaverunt me subsannaverunt me subsannatione frenduerunt super me dentibus suis</VERS>
      <VERS vnumber="17">Domine quando respicies restitue animam meam a malignitate eorum a leonibus unicam meam</VERS>
      <VERS vnumber="18">confitebor tibi in ecclesia magna in populo gravi laudabo te</VERS>
      <VERS vnumber="19">non supergaudeant mihi qui adversantur mihi inique qui oderunt me gratis et annuunt oculis</VERS>
      <VERS vnumber="20">quoniam mihi quidem pacifice loquebantur et in iracundia terrae loquentes; dolos cogitabant</VERS>
      <VERS vnumber="21">et dilataverunt super me os suum dixerunt euge euge viderunt oculi nostri</VERS>
      <VERS vnumber="22">vidisti Domine ne sileas Domine ne discedas a me</VERS>
      <VERS vnumber="23">exsurge et intende iudicio meo Deus meus et Dominus meus in causam meam</VERS>
      <VERS vnumber="24">iudica me secundum iustitiam tuam Domine Deus meus et non supergaudeant mihi</VERS>
      <VERS vnumber="25">non dicant in cordibus suis euge euge animae nostrae nec dicant devoravimus eum</VERS>
      <VERS vnumber="26">erubescant et revereantur simul qui gratulantur malis meis induantur confusione et reverentia qui magna loquuntur super me</VERS>
      <VERS vnumber="27">exultent et laetentur qui volunt iustitiam meam et dicant semper magnificetur Dominus qui volunt pacem servi eius</VERS>
      <VERS vnumber="28">et lingua mea meditabitur iustitiam tuam tota die laudem tuam</VERS>
    </CHAPTER>
    <CHAPTER cnumber="35">
      <VERS vnumber="1">in finem servo Domini David</VERS>
      <VERS vnumber="2">dixit iniustus ut delinquat in semet ipso non est timor Dei ante oculos eius</VERS>
      <VERS vnumber="3">quoniam dolose egit in conspectu eius ut inveniatur iniquitas eius ad odium</VERS>
      <VERS vnumber="4">verba oris eius iniquitas et dolus noluit intellegere ut bene ageret</VERS>
      <VERS vnumber="5">iniquitatem meditatus est in cubili suo adstetit omni viae non bonae malitiam autem non odivit</VERS>
      <VERS vnumber="6">Domine in caelo misericordia tua et veritas tua usque ad nubes</VERS>
      <VERS vnumber="7">iustitia tua sicut montes Dei iudicia tua abyssus multa homines et iumenta salvabis Domine</VERS>
      <VERS vnumber="8">quemadmodum multiplicasti misericordiam tuam Deus filii autem hominum in tegmine alarum tuarum sperabunt</VERS>
      <VERS vnumber="9">inebriabuntur ab ubertate domus tuae et torrente voluntatis tuae potabis eos</VERS>
      <VERS vnumber="10">quoniam apud te fons vitae in lumine tuo videbimus lumen</VERS>
      <VERS vnumber="11">praetende misericordiam tuam scientibus te et iustitiam tuam his qui recto sunt corde</VERS>
      <VERS vnumber="12">non veniat mihi pes superbiae et manus peccatoris non moveat me</VERS>
      <VERS vnumber="13">ibi ceciderunt qui operantur iniquitatem expulsi sunt nec potuerunt stare</VERS>
    </CHAPTER>
    <CHAPTER cnumber="36">
      <VERS vnumber="1">ipsi David noli aemulari in malignantibus neque zelaveris facientes iniquitatem</VERS>
      <VERS vnumber="2">quoniam tamquam faenum velociter arescent et quemadmodum holera herbarum cito decident</VERS>
      <VERS vnumber="3">spera in Domino et fac bonitatem et inhabita terram et pasceris in divitiis eius</VERS>
      <VERS vnumber="4">delectare in Domino et dabit tibi petitiones cordis tui</VERS>
      <VERS vnumber="5">revela Domino viam tuam et spera in eum et ipse faciet</VERS>
      <VERS vnumber="6">et educet quasi lumen iustitiam tuam et iudicium tuum tamquam meridiem</VERS>
      <VERS vnumber="7">subditus esto Domino et ora eum noli aemulari in eo qui prosperatur in via sua in homine faciente iniustitias</VERS>
      <VERS vnumber="8">desine ab ira et derelinque furorem noli aemulari ut maligneris</VERS>
      <VERS vnumber="9">quoniam qui malignantur exterminabuntur sustinentes autem Dominum ipsi hereditabunt terram</VERS>
      <VERS vnumber="10">et adhuc pusillum et non erit peccator et quaeres locum eius et non invenies</VERS>
      <VERS vnumber="11">mansueti autem hereditabunt terram et delectabuntur in multitudine pacis</VERS>
      <VERS vnumber="12">observabit peccator iustum et stridebit super eum dentibus suis</VERS>
      <VERS vnumber="13">Dominus autem inridebit eum quia prospicit quoniam veniet dies eius</VERS>
      <VERS vnumber="14">gladium evaginaverunt peccatores intenderunt arcum suum ut decipiant pauperem et inopem ut trucident rectos corde</VERS>
      <VERS vnumber="15">gladius eorum intret in corda ipsorum et arcus ipsorum confringatur</VERS>
      <VERS vnumber="16">melius est modicum iusto super divitias peccatorum multas</VERS>
      <VERS vnumber="17">quoniam brachia peccatorum conterentur confirmat autem iustos Dominus</VERS>
      <VERS vnumber="18">novit Dominus dies inmaculatorum et hereditas eorum in aeternum erit</VERS>
      <VERS vnumber="19">non confundentur in tempore malo et in diebus famis saturabuntur</VERS>
      <VERS vnumber="20">quia peccatores peribunt inimici vero Domini mox honorificati fuerint et exaltati deficientes quemadmodum fumus defecerunt</VERS>
      <VERS vnumber="21">mutuabitur peccator et non solvet iustus autem miseretur et tribuet</VERS>
      <VERS vnumber="22">quia benedicentes ei hereditabunt terram maledicentes autem ei disperibunt</VERS>
      <VERS vnumber="23">apud Dominum gressus hominis dirigentur et viam eius volet</VERS>
      <VERS vnumber="24">cum ceciderit non conlidetur quia Dominus subponit manum suam</VERS>
      <VERS vnumber="25">iunior fui et senui et non vidi iustum derelictum nec semen eius quaerens panes</VERS>
      <VERS vnumber="26">tota die miseretur et commodat et semen illius in benedictione erit</VERS>
      <VERS vnumber="27">declina a malo et fac bonum et inhabita in saeculum saeculi</VERS>
      <VERS vnumber="28">quia Dominus amat iudicium et non derelinquet sanctos suos in aeternum conservabuntur iniusti punientur et semen impiorum peribit</VERS>
      <VERS vnumber="29">iusti autem hereditabunt terram et inhabitabunt in saeculum %saeculi; super eam</VERS>
      <VERS vnumber="30">os iusti meditabitur sapientiam et lingua eius loquetur iudicium</VERS>
      <VERS vnumber="31">lex Dei eius in corde ipsius et non subplantabuntur gressus eius</VERS>
      <VERS vnumber="32">considerat peccator iustum et quaerit mortificare eum</VERS>
      <VERS vnumber="33">Dominus autem non derelinquet eum in manus eius nec damnabit eum cum iudicabitur illi</VERS>
      <VERS vnumber="34">expecta Dominum et custodi viam eius et exaltabit te ut hereditate capias terram cum perierint peccatores videbis</VERS>
      <VERS vnumber="35">vidi impium superexaltatum et elevatum sicut cedros Libani</VERS>
      <VERS vnumber="36">et transivi et ecce non erat et quaesivi eum et non est inventus locus eius</VERS>
      <VERS vnumber="37">custodi innocentiam et vide aequitatem quoniam sunt reliquiae homini pacifico</VERS>
      <VERS vnumber="38">iniusti autem disperibunt simul reliquiae impiorum peribunt</VERS>
      <VERS vnumber="39">salus autem iustorum a Domino et protector eorum in tempore tribulationis</VERS>
      <VERS vnumber="40">et adiuvabit eos Dominus et liberabit eos et eruet eos a peccatoribus et salvabit eos quia speraverunt in eo</VERS>
    </CHAPTER>
    <CHAPTER cnumber="37">
      <VERS vnumber="1">psalmus David in rememorationem de sabbato</VERS>
      <VERS vnumber="2">Domine ne in furore tuo arguas me neque in ira tua corripias me</VERS>
      <VERS vnumber="3">quoniam sagittae tuae infixae sunt mihi et confirmasti super me manum tuam</VERS>
      <VERS vnumber="4">non est sanitas carni meae a facie irae tuae non est pax ossibus meis a facie peccatorum meorum</VERS>
      <VERS vnumber="5">quoniam iniquitates meae supergressae sunt caput meum sicut onus grave gravatae sunt super me</VERS>
      <VERS vnumber="6">putruerunt et corruptae sunt cicatrices meae a facie insipientiae meae</VERS>
      <VERS vnumber="7">miser factus sum et curvatus sum usque ad finem tota die contristatus ingrediebar</VERS>
      <VERS vnumber="8">quoniam lumbi mei impleti sunt inlusionibus et non est sanitas in carne mea</VERS>
      <VERS vnumber="9">adflictus sum et humiliatus sum nimis rugiebam a gemitu cordis mei</VERS>
      <VERS vnumber="10">Domine ante te omne desiderium meum et gemitus meus a te non est absconditus</VERS>
      <VERS vnumber="11">cor meum conturbatum est dereliquit me virtus mea et lumen oculorum meorum et ipsum non est mecum</VERS>
      <VERS vnumber="12">amici mei et proximi mei adversus me adpropinquaverunt et steterunt et qui iuxta me erant de longe steterunt</VERS>
      <VERS vnumber="13">et vim faciebant qui quaerebant animam meam et qui inquirebant mala mihi locuti sunt vanitates et dolos tota die meditabantur</VERS>
      <VERS vnumber="14">ego autem tamquam surdus non audiebam et sicut mutus non aperiens os suum</VERS>
      <VERS vnumber="15">et factus sum sicut homo non audiens et non habens in ore suo redargutiones</VERS>
      <VERS vnumber="16">quoniam in te Domine speravi tu exaudies Domine Deus meus</VERS>
      <VERS vnumber="17">quia dixi nequando supergaudeant mihi inimici mei et dum commoventur pedes mei super me magna locuti sunt</VERS>
      <VERS vnumber="18">quoniam ego in flagella paratus et dolor meus in conspectu meo semper</VERS>
      <VERS vnumber="19">quoniam iniquitatem meam adnuntiabo %et; cogitabo pro peccato meo</VERS>
      <VERS vnumber="20">inimici autem mei vivent et firmati sunt super me et multiplicati sunt qui oderunt me inique</VERS>
      <VERS vnumber="21">qui retribuunt mala pro bonis detrahebant mihi quoniam sequebar bonitatem</VERS>
      <VERS vnumber="22">non derelinquas me Domine Deus meus ne discesseris a me</VERS>
      <VERS vnumber="23">intende in adiutorium meum Domine salutis meae</VERS>
    </CHAPTER>
    <CHAPTER cnumber="38">
      <VERS vnumber="1">in finem Idithun canticum David</VERS>
      <VERS vnumber="2">dixi custodiam vias meas ut non delinquam in lingua mea posui ori meo custodiam cum consisteret peccator adversum me</VERS>
      <VERS vnumber="3">obmutui et humiliatus sum et silui a bonis et dolor meus renovatus est</VERS>
      <VERS vnumber="4">concaluit cor meum intra me et in meditatione mea exardescet ignis</VERS>
      <VERS vnumber="5">locutus sum in lingua mea notum fac mihi Domine finem meum et numerum dierum meorum quis est ut sciam quid desit mihi</VERS>
      <VERS vnumber="6">ecce mensurabiles posuisti dies meos et substantia mea tamquam nihilum ante te verumtamen universa vanitas omnis homo vivens diapsalma</VERS>
      <VERS vnumber="7">verumtamen in imagine pertransit homo sed et frustra conturbatur thesaurizat et ignorat cui congregabit ea</VERS>
      <VERS vnumber="8">et nunc quae est expectatio mea nonne Dominus et substantia mea apud te est</VERS>
      <VERS vnumber="9">ab omnibus iniquitatibus meis erue me obprobrium insipienti dedisti me</VERS>
      <VERS vnumber="10">obmutui %et; non aperui os meum quoniam tu fecisti</VERS>
      <VERS vnumber="11">amove a me plagas tuas</VERS>
      <VERS vnumber="12">a fortitudine manus tuae ego defeci in increpationibus propter iniquitatem corripuisti hominem et tabescere fecisti sicut araneam animam eius verumtamen vane %conturbatur; omnis homo diapsalma</VERS>
      <VERS vnumber="13">exaudi orationem meam Domine et deprecationem meam auribus percipe lacrimas meas ne sileas quoniam advena sum apud te et peregrinus sicut omnes patres mei</VERS>
      <VERS vnumber="14">remitte mihi ut refrigerer priusquam abeam et amplius non ero</VERS>
    </CHAPTER>
    <CHAPTER cnumber="39">
      <VERS vnumber="1">in finem David psalmus</VERS>
      <VERS vnumber="2">expectans expectavi Dominum et intendit mihi</VERS>
      <VERS vnumber="3">et exaudivit preces meas et eduxit me de lacu miseriae et de luto fecis et statuit super petram pedes meos et direxit gressus meos</VERS>
      <VERS vnumber="4">et inmisit in os meum canticum novum carmen Deo nostro videbunt multi et timebunt et sperabunt in Domino</VERS>
      <VERS vnumber="5">beatus vir cuius est nomen Domini spes ipsius et non respexit in vanitates et insanias falsas</VERS>
      <VERS vnumber="6">multa fecisti tu Domine Deus meus mirabilia tua et cogitationibus tuis non est qui similis sit tibi adnuntiavi et locutus sum multiplicati sunt super numerum</VERS>
      <VERS vnumber="7">sacrificium et oblationem noluisti aures autem perfecisti mihi holocaustum et pro peccato non postulasti</VERS>
      <VERS vnumber="8">tunc dixi ecce venio in capite libri scriptum est de me</VERS>
      <VERS vnumber="9">ut facerem voluntatem tuam Deus meus volui et legem tuam in medio cordis mei</VERS>
      <VERS vnumber="10">adnuntiavi iustitiam in ecclesia magna ecce labia mea non prohibebo Domine tu scisti</VERS>
      <VERS vnumber="11">iustitiam tuam non abscondi in corde meo veritatem tuam et salutare tuum dixi non abscondi misericordiam tuam et veritatem tuam a concilio multo</VERS>
      <VERS vnumber="12">tu autem Domine ne longe facias miserationes tuas a me misericordia tua et veritas tua semper susceperunt me</VERS>
      <VERS vnumber="13">quoniam circumdederunt me mala quorum non est numerus conprehenderunt me iniquitates meae et non potui ut viderem multiplicatae sunt super capillos capitis mei et cor meum dereliquit me</VERS>
      <VERS vnumber="14">conplaceat tibi Domine ut eruas me Domine ad adiuvandum me respice</VERS>
      <VERS vnumber="15">confundantur et revereantur simul qui quaerunt animam meam ut auferant eam convertantur retrorsum et revereantur qui volunt mihi mala</VERS>
      <VERS vnumber="16">ferant confestim confusionem suam qui dicunt mihi euge euge</VERS>
      <VERS vnumber="17">exultent et laetentur super te omnes quaerentes te et dicant semper magnificetur Dominus qui diligunt salutare tuum</VERS>
      <VERS vnumber="18">ego autem mendicus sum et pauper Dominus sollicitus est mei adiutor meus et protector meus tu es Deus meus ne tardaveris</VERS>
    </CHAPTER>
    <CHAPTER cnumber="40">
      <VERS vnumber="1">in finem psalmus David</VERS>
      <VERS vnumber="2">beatus qui intellegit super egenum et pauperem in die mala liberabit eum Dominus</VERS>
      <VERS vnumber="3">Dominus conservet eum et vivificet eum et beatum faciat eum in terra et non tradat eum in animam inimicorum eius</VERS>
      <VERS vnumber="4">Dominus opem ferat illi super lectum doloris eius universum stratum eius versasti in infirmitate eius</VERS>
      <VERS vnumber="5">ego dixi Domine miserere mei sana animam meam quoniam peccavi tibi</VERS>
      <VERS vnumber="6">inimici mei dixerunt mala mihi quando morietur et peribit nomen eius</VERS>
      <VERS vnumber="7">et si ingrediebatur ut videret vane loquebatur cor eius congregavit iniquitatem sibi egrediebatur foras et loquebatur</VERS>
      <VERS vnumber="8">in id ipsum adversum me susurrabant omnes inimici mei adversus me cogitabant mala mihi</VERS>
      <VERS vnumber="9">verbum iniquum constituerunt adversus me numquid qui dormit non adiciet ut resurgat</VERS>
      <VERS vnumber="10">etenim homo pacis meae in quo speravi qui edebat panes meos magnificavit super me subplantationem</VERS>
      <VERS vnumber="11">tu autem Domine miserere mei et resuscita me et retribuam eis</VERS>
      <VERS vnumber="12">in hoc cognovi quoniam voluisti me quoniam non gaudebit inimicus meus super me</VERS>
      <VERS vnumber="13">me autem propter innocentiam suscepisti et confirmasti me in conspectu tuo in aeternum</VERS>
      <VERS vnumber="14">benedictus Dominus Deus Israhel a saeculo et in saeculum fiat fiat</VERS>
    </CHAPTER>
    <CHAPTER cnumber="41">
      <VERS vnumber="1">in finem in intellectum filiis Core</VERS>
      <VERS vnumber="2">quemadmodum desiderat cervus ad fontes aquarum ita desiderat anima mea ad te Deus</VERS>
      <VERS vnumber="3">sitivit anima mea ad Deum fortem; vivum quando veniam et parebo ante faciem Dei</VERS>
      <VERS vnumber="4">fuerunt mihi lacrimae meae panis die ac nocte dum dicitur mihi cotidie ubi est Deus tuus</VERS>
      <VERS vnumber="5">haec recordatus sum et effudi in me animam meam quoniam transibo in loco tabernaculi admirabilis usque ad domum Dei in voce exultationis et confessionis sonus epulantis</VERS>
      <VERS vnumber="6">quare tristis es anima mea et quare conturbas me spera in Deo quoniam confitebor illi salutare vultus mei</VERS>
      <VERS vnumber="7">Deus meus ad me ipsum anima mea conturbata est propterea memor ero tui de terra Iordanis et Hermoniim a monte modico</VERS>
      <VERS vnumber="8">abyssus ad; abyssum invocat in voce cataractarum tuarum omnia excelsa tua et fluctus tui super me transierunt</VERS>
      <VERS vnumber="9">in die mandavit Dominus misericordiam suam et nocte canticum eius apud me oratio Deo vitae meae</VERS>
      <VERS vnumber="10">dicam Deo susceptor meus es quare oblitus es mei quare contristatus incedo dum adfligit me inimicus</VERS>
      <VERS vnumber="11">dum confringuntur ossa mea exprobraverunt mihi qui tribulant me dum dicunt mihi per singulos dies ubi est Deus tuus</VERS>
      <VERS vnumber="12">quare tristis es anima mea et quare conturbas me spera in Deum quoniam adhuc; confitebor illi salutare vultus mei et; Deus meus</VERS>
    </CHAPTER>
    <CHAPTER cnumber="42">
      <VERS vnumber="1">psalmus David iudica me Deus et discerne causam meam de gente non sancta ab homine iniquo et doloso erue me</VERS>
      <VERS vnumber="2">quia tu es Deus fortitudo mea quare me reppulisti quare tristis incedo dum adfligit me inimicus</VERS>
      <VERS vnumber="3">emitte lucem tuam et veritatem tuam ipsa me deduxerunt et adduxerunt in montem sanctum tuum et in tabernacula tua</VERS>
      <VERS vnumber="4">et introibo ad altare Dei ad Deum qui laetificat iuventutem meam confitebor tibi in cithara Deus Deus meus</VERS>
      <VERS vnumber="5">quare tristis es anima mea et quare conturbas me spera in Deum quoniam adhuc; confitebor illi salutare vultus mei et; Deus meus</VERS>
    </CHAPTER>
    <CHAPTER cnumber="43">
      <VERS vnumber="1">in finem filiis Core ad intellectum</VERS>
      <VERS vnumber="2">Deus auribus nostris audivimus patres nostri adnuntiaverunt nobis opus quod operatus es in diebus eorum in diebus antiquis</VERS>
      <VERS vnumber="3">manus tua gentes disperdit et plantasti eos adflixisti populos et expulisti eos</VERS>
      <VERS vnumber="4">nec enim in gladio suo possederunt terram et brachium eorum non salvavit eos sed dextera tua et brachium tuum et inluminatio faciei tuae quoniam conplacuisti in eis</VERS>
      <VERS vnumber="5">tu es ipse rex meus et Deus meus qui mandas salutes Iacob</VERS>
      <VERS vnumber="6">in te inimicos nostros ventilabimus cornu et in nomine tuo spernemus insurgentes in nobis</VERS>
      <VERS vnumber="7">non enim in arcu meo sperabo et gladius meus non salvabit me</VERS>
      <VERS vnumber="8">salvasti enim nos de adfligentibus nos et odientes nos confudisti</VERS>
      <VERS vnumber="9">in Deo laudabimur tota die et in nomine tuo confitebimur in saeculum diapsalma</VERS>
      <VERS vnumber="10">nunc autem reppulisti et confudisti nos et non egredieris in virtutibus nostris</VERS>
      <VERS vnumber="11">avertisti nos retrorsum post inimicos nostros et qui oderunt nos diripiebant sibi</VERS>
      <VERS vnumber="12">dedisti nos tamquam oves escarum et in gentibus dispersisti nos</VERS>
      <VERS vnumber="13">vendidisti populum tuum sine pretio et non fuit multitudo in commutationibus nostris</VERS>
      <VERS vnumber="14">posuisti nos obprobrium vicinis nostris subsannationem et derisum his qui in circuitu nostro</VERS>
      <VERS vnumber="15">posuisti nos in similitudinem gentibus commotionem capitis in populis</VERS>
      <VERS vnumber="16">tota die verecundia mea contra me est et confusio faciei meae cooperuit me</VERS>
      <VERS vnumber="17">a voce exprobrantis et obloquentis a facie inimici et persequentis</VERS>
      <VERS vnumber="18">haec omnia venerunt super nos nec obliti sumus te et inique non egimus in testamento tuo</VERS>
      <VERS vnumber="19">et non recessit retrorsum cor nostrum et declinasti semitas nostras a via tua</VERS>
      <VERS vnumber="20">quoniam humiliasti nos in loco adflictionis et cooperuit nos umbra mortis</VERS>
      <VERS vnumber="21">si obliti sumus nomen Dei nostri et %si; expandimus manus nostras ad deum alienum</VERS>
      <VERS vnumber="22">nonne Deus requiret ista ipse enim novit abscondita cordis quoniam propter te mortificamur omni die aestimati sumus sicut oves occisionis</VERS>
      <VERS vnumber="23">exsurge quare dormis Domine exsurge %et; ne repellas in finem</VERS>
      <VERS vnumber="24">quare faciem tuam avertis oblivisceris inopiae nostrae et tribulationis nostrae</VERS>
      <VERS vnumber="25">quoniam humiliata est in pulvere anima nostra conglutinatus est in terra venter noster</VERS>
      <VERS vnumber="26">exsurge adiuva nos et redime nos propter nomen tuum</VERS>
    </CHAPTER>
    <CHAPTER cnumber="44">
      <VERS vnumber="1">in finem pro his qui commutabuntur filiis Core ad intellectum canticum pro dilecto</VERS>
      <VERS vnumber="2">eructavit cor meum verbum bonum dico ego opera mea regi lingua mea calamus scribae velociter scribentis</VERS>
      <VERS vnumber="3">speciosus forma prae filiis hominum diffusa est gratia in labiis tuis propterea benedixit te Deus in aeternum</VERS>
      <VERS vnumber="4">accingere gladio tuo super femur tuum potentissime</VERS>
      <VERS vnumber="5">specie tua et pulchritudine tua et intende prospere procede et regna propter veritatem et mansuetudinem et iustitiam et deducet te mirabiliter dextera tua</VERS>
      <VERS vnumber="6">sagittae tuae acutae populi sub te cadent in corde inimicorum regis</VERS>
      <VERS vnumber="7">sedis tua Deus in saeculum saeculi virga directionis virga regni tui</VERS>
      <VERS vnumber="8">dilexisti iustitiam et odisti iniquitatem propterea unxit te Deus Deus tuus oleo laetitiae prae consortibus tuis</VERS>
      <VERS vnumber="9">murra et gutta et cassia a vestimentis tuis a domibus eburneis ex quibus delectaverunt te</VERS>
      <VERS vnumber="10">filiae regum in honore tuo adstetit regina a dextris tuis in vestitu deaurato circumdata varietate</VERS>
      <VERS vnumber="11">audi filia et vide et inclina aurem tuam et obliviscere populum tuum et domum patris tui</VERS>
      <VERS vnumber="12">et concupiscet rex decorem tuum quoniam ipse est dominus tuus et adorabunt eum</VERS>
      <VERS vnumber="13">et; filiae Tyri in muneribus vultum tuum deprecabuntur divites plebis</VERS>
      <VERS vnumber="14">omnis gloria eius filiae regis ab intus in fimbriis aureis</VERS>
      <VERS vnumber="15">circumamicta varietatibus adducentur regi virgines post eam proximae eius adferentur tibi</VERS>
      <VERS vnumber="16">adferentur in laetitia et exultatione adducentur in templum regis</VERS>
      <VERS vnumber="17">pro patribus tuis nati sunt tibi filii constitues eos principes super omnem terram</VERS>
      <VERS vnumber="18">memor ero nominis tui in omni generatione et generatione propterea populi confitebuntur tibi in aeternum et in saeculum saeculi</VERS>
    </CHAPTER>
    <CHAPTER cnumber="45">
      <VERS vnumber="1">in finem pro filiis Core pro arcanis psalmus</VERS>
      <VERS vnumber="2">Deus noster refugium et virtus adiutor in tribulationibus quae invenerunt nos nimis</VERS>
      <VERS vnumber="3">propterea non timebimus dum turbabitur terra et transferentur montes in cor maris</VERS>
      <VERS vnumber="4">sonaverunt et turbatae sunt aquae eorum conturbati sunt montes in fortitudine eius diapsalma</VERS>
      <VERS vnumber="5">fluminis impetus laetificat civitatem Dei sanctificavit tabernaculum suum Altissimus</VERS>
      <VERS vnumber="6">Deus in medio eius non commovebitur adiuvabit eam Deus mane diluculo</VERS>
      <VERS vnumber="7">conturbatae sunt gentes inclinata sunt regna dedit vocem suam mota est terra</VERS>
      <VERS vnumber="8">Dominus virtutum nobiscum susceptor noster Deus Iacob diapsalma</VERS>
      <VERS vnumber="9">venite et videte opera Domini quae posuit prodigia super terram</VERS>
      <VERS vnumber="10">auferens bella usque ad finem terrae arcum conteret et confringet arma et scuta conburet in igne</VERS>
      <VERS vnumber="11">vacate et videte quoniam ego sum Deus exaltabor in gentibus exaltabor in terra</VERS>
      <VERS vnumber="12">Dominus virtutum nobiscum susceptor noster Deus Iacob</VERS>
    </CHAPTER>
    <CHAPTER cnumber="46">
      <VERS vnumber="1">in finem pro filiis Core psalmus</VERS>
      <VERS vnumber="2">omnes gentes plaudite manibus iubilate Deo in voce exultationis</VERS>
      <VERS vnumber="3">quoniam Dominus excelsus terribilis rex magnus super omnem terram</VERS>
      <VERS vnumber="4">subiecit populos nobis et gentes sub pedibus nostris</VERS>
      <VERS vnumber="5">elegit nobis hereditatem suam speciem Iacob quam dilexit diapsalma</VERS>
      <VERS vnumber="6">ascendit Deus in iubilo Dominus in voce tubae</VERS>
      <VERS vnumber="7">psallite Deo nostro psallite psallite regi nostro psallite</VERS>
      <VERS vnumber="8">quoniam rex omnis terrae Deus psallite sapienter</VERS>
      <VERS vnumber="9">regnavit Deus super gentes Deus sedit super sedem sanctam suam</VERS>
      <VERS vnumber="10">principes populorum congregati sunt cum Deo Abraham quoniam Dei fortes terrae vehementer elevati sunt</VERS>
    </CHAPTER>
    <CHAPTER cnumber="47">
      <VERS vnumber="1">canticum psalmi filiis Core secunda sabbati</VERS>
      <VERS vnumber="2">magnus Dominus et laudabilis nimis in civitate Dei nostri in monte sancto eius</VERS>
      <VERS vnumber="3">fundatur exultatione universae terrae montes Sion latera aquilonis civitas regis magni</VERS>
      <VERS vnumber="4">Deus in domibus eius cognoscitur cum suscipiet eam</VERS>
      <VERS vnumber="5">quoniam ecce reges congregati sunt convenerunt in unum</VERS>
      <VERS vnumber="6">ipsi videntes sic admirati sunt conturbati sunt commoti sunt</VERS>
      <VERS vnumber="7">tremor adprehendit eos ibi dolores ut parturientis</VERS>
      <VERS vnumber="8">in spiritu vehementi conteres naves Tharsis</VERS>
      <VERS vnumber="9">sicut audivimus sic vidimus in civitate Domini virtutum in civitate Dei nostri Deus fundavit eam in aeternum diapsalma</VERS>
      <VERS vnumber="10">suscepimus Deus misericordiam tuam in medio templi tui</VERS>
      <VERS vnumber="11">secundum nomen tuum Deus sic et laus tua in fines terrae iustitia plena est dextera tua</VERS>
      <VERS vnumber="12">laetetur mons Sion exultent filiae Iudaeae propter iudicia tua %Domine;</VERS>
      <VERS vnumber="13">circumdate Sion et conplectimini eam narrate in turribus eius</VERS>
      <VERS vnumber="14">ponite corda vestra in virtute eius et distribuite domus eius ut enarretis in progeniem alteram</VERS>
      <VERS vnumber="15">quoniam hic est Deus Deus noster in aeternum et in saeculum saeculi ipse reget nos in saecula</VERS>
    </CHAPTER>
    <CHAPTER cnumber="48">
      <VERS vnumber="1">in finem filiis Core psalmus</VERS>
      <VERS vnumber="2">audite haec omnes gentes auribus percipite omnes qui habitatis orbem</VERS>
      <VERS vnumber="3">quique terriginae et filii hominum in unum dives et pauper</VERS>
      <VERS vnumber="4">os meum loquetur sapientiam et meditatio cordis mei prudentiam</VERS>
      <VERS vnumber="5">inclinabo in parabolam aurem meam aperiam in psalterio propositionem meam</VERS>
      <VERS vnumber="6">cur timebo in die malo iniquitas calcanei mei circumdabit me</VERS>
      <VERS vnumber="7">qui confidunt in virtute sua et in multitudine divitiarum suarum gloriantur</VERS>
      <VERS vnumber="8">frater non redimit redimet homo non dabit Deo placationem suam</VERS>
      <VERS vnumber="9">et pretium redemptionis animae suae et laboravit in aeternum</VERS>
      <VERS vnumber="10">et vivet adhuc; in finem</VERS>
      <VERS vnumber="11">non videbit interitum cum viderit sapientes morientes simul insipiens et stultus peribunt et relinquent alienis divitias suas</VERS>
      <VERS vnumber="12">%et; sepulchra eorum domus illorum in aeternum tabernacula eorum in progeniem et progeniem vocaverunt nomina sua in terris suis</VERS>
      <VERS vnumber="13">et homo cum in honore esset non intellexit conparatus est iumentis insipientibus et similis factus est illis</VERS>
      <VERS vnumber="14">haec via illorum scandalum ipsis et postea in ore suo conplacebunt diapsalma</VERS>
      <VERS vnumber="15">sicut oves in inferno positi sunt mors depascet eos et dominabuntur eorum iusti in matutino et auxilium eorum veterescet in inferno a gloria eorum</VERS>
      <VERS vnumber="16">verumtamen Deus redimet animam meam de manu inferi cum acceperit me diapsalma</VERS>
      <VERS vnumber="17">ne timueris cum dives factus fuerit homo et cum multiplicata fuerit gloria domus eius</VERS>
      <VERS vnumber="18">quoniam cum interierit non sumet omnia neque descendet cum eo pone; gloria eius</VERS>
      <VERS vnumber="19">quia anima eius in vita ipsius benedicetur confitebitur tibi cum benefeceris ei</VERS>
      <VERS vnumber="20">introibit usque in progenies patrum suorum usque in aeternum non videbit lumen</VERS>
      <VERS vnumber="21">homo in honore cum esset non intellexit conparatus est iumentis %insipientibus; et similis factus est illis</VERS>
    </CHAPTER>
    <CHAPTER cnumber="49">
      <VERS vnumber="1">psalmus Asaph Deus deorum Dominus locutus est et vocavit terram a solis ortu usque ad occasum</VERS>
      <VERS vnumber="2">ex Sion species decoris eius</VERS>
      <VERS vnumber="3">Deus manifeste veniet Deus noster et non silebit ignis in conspectu eius exardescet et in circuitu eius tempestas valida</VERS>
      <VERS vnumber="4">advocabit caelum desursum et terram discernere populum suum</VERS>
      <VERS vnumber="5">congregate illi sanctos eius qui ordinant testamentum eius super sacrificia</VERS>
      <VERS vnumber="6">et adnuntiabunt caeli iustitiam eius quoniam Deus iudex est diapsalma</VERS>
      <VERS vnumber="7">audi populus meus et loquar tibi Israhel et testificabor tibi Deus Deus tuus ego sum</VERS>
      <VERS vnumber="8">non in sacrificiis tuis arguam te holocausta autem tua in conspectu meo sunt semper</VERS>
      <VERS vnumber="9">non accipiam de domo tua vitulos neque de gregibus tuis hircos</VERS>
      <VERS vnumber="10">quoniam meae sunt omnes ferae silvarum iumenta in montibus et boves</VERS>
      <VERS vnumber="11">cognovi omnia volatilia caeli et pulchritudo agri mecum est</VERS>
      <VERS vnumber="12">si esuriero non dicam tibi meus est enim orbis terrae et plenitudo eius</VERS>
      <VERS vnumber="13">numquid manducabo carnes taurorum aut sanguinem hircorum potabo</VERS>
      <VERS vnumber="14">immola Deo sacrificium laudis et redde Altissimo vota tua</VERS>
      <VERS vnumber="15">et invoca me in die tribulationis et eruam te et honorificabis me diapsalma</VERS>
      <VERS vnumber="16">peccatori autem dixit Deus quare tu enarras iustitias meas et adsumis testamentum meum per os tuum</VERS>
      <VERS vnumber="17">tu vero odisti disciplinam et proiecisti sermones meos retrorsum</VERS>
      <VERS vnumber="18">si videbas furem currebas cum eo et cum adulteris portionem tuam ponebas</VERS>
      <VERS vnumber="19">os tuum abundavit malitia et lingua tua concinnabat dolos</VERS>
      <VERS vnumber="20">sedens adversus fratrem tuum loquebaris et adversus filium matris tuae ponebas scandalum</VERS>
      <VERS vnumber="21">haec fecisti et tacui existimasti inique quod ero tui similis arguam te et statuam contra faciem tuam</VERS>
      <VERS vnumber="22">intellegite nunc haec qui obliviscimini Deum nequando rapiat et non sit qui eripiat</VERS>
      <VERS vnumber="23">sacrificium laudis honorificabit me et illic iter quod ostendam illi salutare Dei</VERS>
    </CHAPTER>
    <CHAPTER cnumber="50">
      <VERS vnumber="1">in finem psalmus David</VERS>
      <VERS vnumber="2">cum venit ad eum Nathan propheta quando intravit ad Bethsabee</VERS>
      <VERS vnumber="3">miserere mei Deus secundum %magnam; misericordiam tuam %et; secundum multitudinem miserationum tuarum dele iniquitatem meam</VERS>
      <VERS vnumber="4">amplius lava me ab iniquitate mea et a peccato meo munda me</VERS>
      <VERS vnumber="5">quoniam iniquitatem meam ego cognosco et peccatum meum contra me est semper</VERS>
      <VERS vnumber="6">tibi soli peccavi et malum coram te feci ut iustificeris in sermonibus tuis et vincas cum iudicaris</VERS>
      <VERS vnumber="7">ecce enim in iniquitatibus conceptus sum et in peccatis concepit me mater mea</VERS>
      <VERS vnumber="8">ecce enim veritatem dilexisti incerta et occulta sapientiae tuae manifestasti mihi</VERS>
      <VERS vnumber="9">asparges me hysopo et mundabor lavabis me et super nivem dealbabor</VERS>
      <VERS vnumber="10">auditui meo dabis gaudium et laetitiam exultabunt ossa humiliata</VERS>
      <VERS vnumber="11">averte faciem tuam a peccatis meis et omnes iniquitates meas dele</VERS>
      <VERS vnumber="12">cor mundum crea in me Deus et spiritum rectum innova in visceribus meis</VERS>
      <VERS vnumber="13">ne proicias me a facie tua et spiritum sanctum tuum ne auferas a me</VERS>
      <VERS vnumber="14">redde mihi laetitiam salutaris tui et spiritu principali confirma me</VERS>
      <VERS vnumber="15">docebo iniquos vias tuas et impii ad te convertentur</VERS>
      <VERS vnumber="16">libera me de sanguinibus Deus Deus salutis meae exultabit lingua mea iustitiam tuam</VERS>
      <VERS vnumber="17">Domine labia mea aperies et os meum adnuntiabit laudem tuam</VERS>
      <VERS vnumber="18">quoniam si voluisses sacrificium dedissem utique holocaustis non delectaberis</VERS>
      <VERS vnumber="19">sacrificium Deo spiritus contribulatus cor contritum et humiliatum Deus non spernet</VERS>
      <VERS vnumber="20">benigne fac Domine in bona voluntate tua Sion et aedificentur muri Hierusalem</VERS>
      <VERS vnumber="21">tunc acceptabis sacrificium iustitiae oblationes et holocausta tunc inponent super altare tuum vitulos</VERS>
    </CHAPTER>
    <CHAPTER cnumber="51">
      <VERS vnumber="1">in finem intellectus David</VERS>
      <VERS vnumber="2">cum venit Doec Idumeus et adnuntiavit Saul et dixit venit David in domo Achimelech</VERS>
      <VERS vnumber="3">quid gloriatur in malitia qui potens est iniquitate</VERS>
      <VERS vnumber="4">tota die iniustitiam cogitavit lingua tua sicut novacula acuta fecisti dolum</VERS>
      <VERS vnumber="5">dilexisti malitiam super benignitatem iniquitatem magis quam loqui aequitatem diapsalma</VERS>
      <VERS vnumber="6">dilexisti omnia verba praecipitationis linguam dolosam</VERS>
      <VERS vnumber="7">propterea Deus destruet te in finem evellet te et emigrabit te de tabernaculo et radicem tuam de terra viventium diapsalma</VERS>
      <VERS vnumber="8">videbunt iusti et timebunt et super eum ridebunt et dicent</VERS>
      <VERS vnumber="9">ecce homo qui non posuit Deum adiutorem suum sed speravit in multitudine divitiarum suarum et praevaluit in vanitate sua</VERS>
      <VERS vnumber="10">ego autem sicut oliva fructifera in domo Dei speravi in misericordia Dei in aeternum et in saeculum saeculi</VERS>
      <VERS vnumber="11">confitebor tibi in saeculum quia fecisti et expectabo nomen tuum quoniam bonum in conspectu sanctorum tuorum</VERS>
    </CHAPTER>
    <CHAPTER cnumber="52">
      <VERS vnumber="1">in finem pro Melech intellegentiae David dixit insipiens in corde suo non est Deus</VERS>
      <VERS vnumber="2">corrupti sunt et abominabiles facti sunt in iniquitatibus non est qui faciat bonum</VERS>
      <VERS vnumber="3">Deus de caelo prospexit in filios hominum ut videat si est intellegens %aut; requirens Deum</VERS>
      <VERS vnumber="4">omnes declinaverunt simul inutiles facti sunt non est qui faciat bonum non est usque ad unum</VERS>
      <VERS vnumber="5">nonne scient %omnes; qui operantur iniquitatem qui devorant plebem meam ut cibum panis</VERS>
      <VERS vnumber="6">Deum non invocaverunt illic trepidabunt timore ubi non fuit timor quoniam Deus dissipavit ossa eorum qui hominibus placent confusi sunt quoniam Deus sprevit eos</VERS>
      <VERS vnumber="7">quis dabit ex Sion salutare Israhel dum convertit Deus captivitatem plebis suae exultabit Iacob et laetabitur Israhel</VERS>
    </CHAPTER>
    <CHAPTER cnumber="53">
      <VERS vnumber="1">in finem in carminibus intellectus David</VERS>
      <VERS vnumber="2">cum venissent Ziphei et dixissent ad Saul nonne David absconditus est apud nos</VERS>
      <VERS vnumber="3">Deus in nomine tuo salvum me fac et in virtute tua iudica me</VERS>
      <VERS vnumber="4">Deus exaudi orationem meam auribus percipe verba oris mei</VERS>
      <VERS vnumber="5">quoniam alieni insurrexerunt adversum me et fortes quaesierunt animam meam non proposuerunt Deum ante conspectum suum diapsalma</VERS>
      <VERS vnumber="6">ecce enim Deus adiuvat me Dominus susceptor animae meae</VERS>
      <VERS vnumber="7">avertet mala inimicis meis in veritate tua disperde illos</VERS>
      <VERS vnumber="8">voluntarie sacrificabo tibi confitebor nomini tuo Domine quoniam bonum</VERS>
      <VERS vnumber="9">quoniam ex omni tribulatione eripuisti me et super inimicos meos despexit oculus meus</VERS>
    </CHAPTER>
    <CHAPTER cnumber="54">
      <VERS vnumber="1">in finem in carminibus intellectus David</VERS>
      <VERS vnumber="2">exaudi Deus orationem meam et ne despexeris deprecationem meam</VERS>
      <VERS vnumber="3">intende mihi et exaudi me contristatus sum in exercitatione mea et conturbatus sum</VERS>
      <VERS vnumber="4">a voce inimici et a tribulatione peccatoris quoniam declinaverunt in me iniquitatem et in ira molesti erant mihi</VERS>
      <VERS vnumber="5">cor meum conturbatum est in me et formido mortis cecidit super me</VERS>
      <VERS vnumber="6">timor et tremor venit super me et contexit me tenebra</VERS>
      <VERS vnumber="7">et dixi quis dabit mihi pinnas sicut columbae et volabo et requiescam</VERS>
      <VERS vnumber="8">ecce elongavi fugiens et mansi in solitudine diapsalma</VERS>
      <VERS vnumber="9">expectabam eum qui salvum me fecit a pusillanimitate spiritus et a tempestate</VERS>
      <VERS vnumber="10">praecipita Domine divide linguas eorum quoniam vidi iniquitatem et contradictionem in civitate</VERS>
      <VERS vnumber="11">die et nocte circumdabit eam super muros eius et iniquitas et labor in medio eius</VERS>
      <VERS vnumber="12">et iniustitia et non defecit de plateis eius usura et dolus</VERS>
      <VERS vnumber="13">quoniam si inimicus maledixisset mihi sustinuissem utique et si is qui oderat me super me magna locutus fuisset abscondissem me forsitan ab eo</VERS>
      <VERS vnumber="14">tu vero homo unianimis dux meus et notus meus</VERS>
      <VERS vnumber="15">qui simul mecum dulces capiebas cibos in domo Dei ambulavimus cum consensu</VERS>
      <VERS vnumber="16">veniat mors super illos et descendant in infernum viventes quoniam nequitiae in habitaculis eorum in medio eorum</VERS>
      <VERS vnumber="17">ego %autem; ad Deum clamavi et Dominus salvabit me</VERS>
      <VERS vnumber="18">vespere et mane et meridie narrabo et adnuntiabo et exaudiet vocem meam</VERS>
      <VERS vnumber="19">redimet in pace animam meam ab his qui adpropinquant mihi quoniam inter multos erant mecum</VERS>
      <VERS vnumber="20">exaudiet Deus et humiliabit illos qui est ante saecula diapsalma non enim est illis commutatio et non timuerunt Deum</VERS>
      <VERS vnumber="21">extendit manum suam in retribuendo contaminaverunt testamentum eius</VERS>
      <VERS vnumber="22">divisi sunt ab ira vultus eius et adpropinquavit cor illius molliti sunt sermones eius super oleum et ipsi sunt iacula</VERS>
      <VERS vnumber="23">iacta super Dominum curam tuam et ipse te enutriet non dabit in aeternum fluctuationem iusto</VERS>
      <VERS vnumber="24">tu vero Deus deduces eos in puteum interitus viri sanguinum et doli non dimidiabunt dies suos ego autem sperabo in te Domine</VERS>
    </CHAPTER>
    <CHAPTER cnumber="55">
      <VERS vnumber="1">in finem pro populo qui a sanctis longe factus est David in tituli inscriptione cum tenuerunt eum Allophili in Geth</VERS>
      <VERS vnumber="2">miserere mei Deus quoniam conculcavit me homo tota die inpugnans tribulavit me</VERS>
      <VERS vnumber="3">conculcaverunt me inimici mei tota die quoniam multi bellantes adversum me</VERS>
      <VERS vnumber="4">ab altitudine diei timebo ego vero in te sperabo</VERS>
      <VERS vnumber="5">in Deo laudabo sermones meos in Deo speravi non timebo quid faciat mihi caro</VERS>
      <VERS vnumber="6">tota die verba mea execrabantur adversum me omnia consilia eorum in malum</VERS>
      <VERS vnumber="7">inhabitabunt et abscondent ipsi calcaneum meum observabunt sicut sustinuerunt animam meam</VERS>
      <VERS vnumber="8">pro nihilo salvos facies illos in ira populos confringes Deus</VERS>
      <VERS vnumber="9">vitam meam adnuntiavi tibi posuisti lacrimas meas in conspectu tuo sicut et in promissione tua</VERS>
      <VERS vnumber="10">tunc convertentur inimici mei retrorsum in quacumque die invocavero te ecce cognovi quoniam Deus meus es</VERS>
      <VERS vnumber="11">in Deo laudabo verbum in Domino laudabo sermonem in Deo speravi non timebo quid faciat mihi homo</VERS>
      <VERS vnumber="12">in me sunt Deus vota tua; % quae; reddam laudationes tibi</VERS>
      <VERS vnumber="13">quoniam eripuisti animam meam de morte et pedes meos de lapsu ut placeam coram Deo in lumine viventium</VERS>
    </CHAPTER>
    <CHAPTER cnumber="56">
      <VERS vnumber="1">in finem ne disperdas David in tituli inscriptione cum fugeret a facie Saul in spelunca</VERS>
      <VERS vnumber="2">miserere mei Deus miserere mei quoniam in te confidit anima mea et in umbra alarum tuarum sperabo donec transeat iniquitas</VERS>
      <VERS vnumber="3">clamabo ad Deum altissimum Deum qui benefecit mihi</VERS>
      <VERS vnumber="4">misit de caelo et liberavit me dedit in obprobrium conculcantes me diapsalma misit Deus misericordiam suam et veritatem suam</VERS>
      <VERS vnumber="5">et eripuit animam meam de medio catulorum leonum dormivi conturbatus filii hominum dentes eorum arma et sagittae et lingua eorum gladius acutus</VERS>
      <VERS vnumber="6">exaltare super caelos Deus et in omnem terram gloria tua</VERS>
      <VERS vnumber="7">laqueum paraverunt pedibus meis et incurvaverunt animam meam foderunt ante faciem meam foveam et inciderunt in eam diapsalma</VERS>
      <VERS vnumber="8">paratum cor meum Deus paratum cor meum cantabo et psalmum dicam</VERS>
      <VERS vnumber="9">exsurge gloria mea exsurge psalterium et cithara exsurgam diluculo</VERS>
      <VERS vnumber="10">confitebor tibi in populis Domine psalmum dicam tibi in gentibus</VERS>
      <VERS vnumber="11">quoniam magnificata est usque ad caelos misericordia tua et usque ad nubes veritas tua</VERS>
      <VERS vnumber="12">exaltare super caelos Deus et super omnem terram gloria tua</VERS>
    </CHAPTER>
    <CHAPTER cnumber="57">
      <VERS vnumber="1">in finem ne disperdas David in tituli inscriptione</VERS>
      <VERS vnumber="2">si vere utique iustitiam loquimini recta iudicate filii hominum</VERS>
      <VERS vnumber="3">etenim in corde iniquitates operamini in terra iniustitiam manus vestrae concinnant</VERS>
      <VERS vnumber="4">alienati sunt peccatores a vulva erraverunt ab utero locuti sunt falsa</VERS>
      <VERS vnumber="5">furor illis secundum similitudinem serpentis sicut aspidis surdae et obturantis aures suas</VERS>
      <VERS vnumber="6">quae non exaudiet vocem incantantium et venefici incantantis sapienter</VERS>
      <VERS vnumber="7">Deus conteret dentes eorum in ore ipsorum molas leonum confringet Dominus</VERS>
      <VERS vnumber="8">ad nihilum devenient tamquam aqua decurrens intendit arcum suum donec infirmentur</VERS>
      <VERS vnumber="9">sicut cera quae fluit auferentur supercecidit ignis et non viderunt solem</VERS>
      <VERS vnumber="10">priusquam intellegerent spinae vestrae ramnum sicut viventes sicut in ira absorbet vos</VERS>
      <VERS vnumber="11">laetabitur iustus cum viderit vindictam manus suas lavabit in sanguine peccatoris</VERS>
      <VERS vnumber="12">et dicet homo si utique est fructus iusto utique est Deus iudicans eos in terra</VERS>
    </CHAPTER>
    <CHAPTER cnumber="58">
      <VERS vnumber="1">in finem ne disperdas David in tituli inscriptione quando misit Saul et custodivit domum eius ut interficeret eum</VERS>
      <VERS vnumber="2">eripe me de inimicis meis Deus et ab insurgentibus in me libera me</VERS>
      <VERS vnumber="3">eripe me de operantibus iniquitatem et de viris sanguinum salva me</VERS>
      <VERS vnumber="4">quia ecce ceperunt animam meam inruerunt in me fortes</VERS>
      <VERS vnumber="5">neque iniquitas mea neque peccatum meum Domine sine iniquitate cucurri et direxi</VERS>
      <VERS vnumber="6">exsurge in occursum meum et vide et tu Domine Deus virtutum Deus Israhel intende ad visitandas omnes gentes non miserearis omnibus qui operantur iniquitatem diapsalma</VERS>
      <VERS vnumber="7">convertentur ad vesperam et famem patientur ut canes et circuibunt civitatem</VERS>
      <VERS vnumber="8">ecce loquentur in ore suo et gladius in labiis eorum quoniam quis audivit</VERS>
      <VERS vnumber="9">et tu Domine deridebis eos ad nihilum deduces omnes gentes</VERS>
      <VERS vnumber="10">fortitudinem meam ad te custodiam quia Deus susceptor meus</VERS>
      <VERS vnumber="11">Deus meus voluntas eius praeveniet me</VERS>
      <VERS vnumber="12">Deus ostendet mihi super inimicos meos ne occidas eos nequando obliviscantur populi mei disperge illos in virtute tua et depone eos protector meus Domine</VERS>
      <VERS vnumber="13">delictum oris eorum sermonem labiorum ipsorum et conprehendantur in superbia sua et de execratione et mendacio adnuntiabuntur</VERS>
      <VERS vnumber="14">in consummatione in ira consummationis et non erunt et scient quia Deus dominatur Iacob finium terrae diapsalma</VERS>
      <VERS vnumber="15">convertentur ad vesperam et famem patientur ut canes et circuibunt civitatem</VERS>
      <VERS vnumber="16">ipsi dispergentur ad manducandum si vero non fuerint saturati et murmurabunt</VERS>
      <VERS vnumber="17">ego autem cantabo fortitudinem tuam et exultabo mane misericordiam tuam quia factus es susceptor meus et refugium meum in die tribulationis meae</VERS>
      <VERS vnumber="18">adiutor meus tibi psallam quia Deus susceptor meus es Deus meus misericordia mea</VERS>
    </CHAPTER>
    <CHAPTER cnumber="59">
      <VERS vnumber="1">in finem his qui inmutabuntur in tituli inscriptione David in doctrina</VERS>
      <VERS vnumber="2">cum succendit Syriam Mesopotamiam et Syriam Soba et convertit Ioab et percussit vallem Salinarum duodecim milia</VERS>
      <VERS vnumber="3">Deus reppulisti nos et destruxisti nos iratus es et misertus es nobis</VERS>
      <VERS vnumber="4">commovisti terram et turbasti eam sana contritiones eius quia commota est</VERS>
      <VERS vnumber="5">ostendisti populo tuo dura potasti nos vino conpunctionis</VERS>
      <VERS vnumber="6">dedisti metuentibus te significationem ut fugiant a facie arcus diapsalma ut liberentur dilecti tui</VERS>
      <VERS vnumber="7">salvum fac dextera tua et exaudi me</VERS>
      <VERS vnumber="8">Deus locutus est in sancto suo laetabor et partibor Sicima et convallem tabernaculorum metibor</VERS>
      <VERS vnumber="9">meus est Galaad et meus %est; Manasses et Effraim fortitudo capitis mei Iuda rex meus</VERS>
      <VERS vnumber="10">Moab olla spei meae in Idumeam extendam calciamentum meum mihi alienigenae subditi sunt</VERS>
      <VERS vnumber="11">quis deducet me in civitatem munitam quis deducet me usque in Idumeam</VERS>
      <VERS vnumber="12">nonne tu Deus qui reppulisti nos et non egredieris Deus in virtutibus nostris</VERS>
      <VERS vnumber="13">da nobis auxilium de tribulatione et vana salus hominis</VERS>
      <VERS vnumber="14">in Deo faciemus virtutem et ipse ad nihilum deducet tribulantes nos</VERS>
    </CHAPTER>
    <CHAPTER cnumber="60">
      <VERS vnumber="1">in finem in hymnis David</VERS>
      <VERS vnumber="2">exaudi Deus deprecationem meam intende orationi meae</VERS>
      <VERS vnumber="3">a finibus terrae ad te clamavi dum anxiaretur cor meum in petra exaltasti me deduxisti me</VERS>
      <VERS vnumber="4">quia factus es spes mea turris fortitudinis a facie inimici</VERS>
      <VERS vnumber="5">inhabitabo in tabernaculo tuo in saecula protegar in velamento alarum tuarum diapsalma</VERS>
      <VERS vnumber="6">quoniam tu Deus meus exaudisti orationem meam dedisti hereditatem timentibus nomen tuum</VERS>
      <VERS vnumber="7">dies super dies regis adicies annos eius usque in diem generationis et generationis</VERS>
      <VERS vnumber="8">permanet in aeternum in conspectu Dei misericordiam et veritatem quis requiret eius</VERS>
      <VERS vnumber="9">sic psalmum dicam nomini tuo in saeculum saeculi ut reddam vota mea de die in diem</VERS>
    </CHAPTER>
    <CHAPTER cnumber="61">
      <VERS vnumber="1">in finem pro Idithun psalmus David</VERS>
      <VERS vnumber="2">nonne Deo subiecta erit anima mea ab ipso enim salutare meum</VERS>
      <VERS vnumber="3">nam et ipse Deus meus et salutaris meus susceptor meus non movebor amplius</VERS>
      <VERS vnumber="4">quousque inruitis in hominem interficitis universi vos tamquam parieti inclinato et maceriae depulsae</VERS>
      <VERS vnumber="5">verumtamen pretium meum cogitaverunt repellere cucurri in siti ore suo benedicebant et corde suo maledicebant diapsalma</VERS>
      <VERS vnumber="6">verumtamen Deo subiecta esto anima mea quoniam ab ipso patientia mea</VERS>
      <VERS vnumber="7">quia ipse Deus meus et salvator meus adiutor meus non emigrabo</VERS>
      <VERS vnumber="8">in Deo salutare meum et gloria mea Deus auxilii mei et spes mea in Deo est</VERS>
      <VERS vnumber="9">sperate in eo omnis congregatio populi effundite coram illo corda vestra Deus adiutor noster in aeternum</VERS>
      <VERS vnumber="10">verumtamen vani filii hominum mendaces filii hominum in stateris ut decipiant ipsi de vanitate in id ipsum</VERS>
      <VERS vnumber="11">nolite sperare in iniquitate et rapinas nolite concupiscere divitiae si affluant nolite cor adponere</VERS>
      <VERS vnumber="12">semel locutus est Deus duo haec audivi quia potestas Dei</VERS>
      <VERS vnumber="13">et tibi Domine misericordia quia tu reddes unicuique iuxta opera sua</VERS>
    </CHAPTER>
    <CHAPTER cnumber="62">
      <VERS vnumber="1">psalmus David cum esset in deserto Iudaeae</VERS>
      <VERS vnumber="2">Deus Deus meus ad te de luce vigilo sitivit in te anima mea quam multipliciter tibi caro mea</VERS>
      <VERS vnumber="3">in terra deserta et invia et inaquosa sic in sancto apparui tibi ut viderem virtutem tuam et gloriam tuam</VERS>
      <VERS vnumber="4">quoniam melior est misericordia tua super vitas labia mea laudabunt te</VERS>
      <VERS vnumber="5">sic benedicam te in vita mea in nomine tuo levabo manus meas</VERS>
      <VERS vnumber="6">sicut adipe et pinguidine repleatur anima mea et labia exultationis laudabit os meum</VERS>
      <VERS vnumber="7">si memor fui tui super stratum meum in matutinis meditabar in te</VERS>
      <VERS vnumber="8">quia fuisti adiutor meus et in velamento alarum tuarum exultabo</VERS>
      <VERS vnumber="9">adhesit anima mea post te me suscepit dextera tua</VERS>
      <VERS vnumber="10">ipsi vero in vanum quaesierunt animam meam introibunt in inferiora terrae</VERS>
      <VERS vnumber="11">tradentur in manus gladii partes vulpium erunt</VERS>
      <VERS vnumber="12">rex vero laetabitur in Deo laudabitur omnis qui iurat in eo quia obstructum est os loquentium iniqua</VERS>
    </CHAPTER>
    <CHAPTER cnumber="63">
      <VERS vnumber="1">in finem psalmus David</VERS>
      <VERS vnumber="2">exaudi Deus orationem meam cum deprecor a timore inimici eripe animam meam</VERS>
      <VERS vnumber="3">protexisti me a conventu malignantium a multitudine operantium iniquitatem</VERS>
      <VERS vnumber="4">quia exacuerunt ut gladium linguas suas intenderunt arcum rem amaram</VERS>
      <VERS vnumber="5">ut sagittent in occultis inmaculatum</VERS>
      <VERS vnumber="6">subito sagittabunt eum et non timebunt firmaverunt sibi sermonem nequam narraverunt ut absconderent laqueos dixerunt quis videbit eos</VERS>
      <VERS vnumber="7">scrutati sunt iniquitates defecerunt scrutantes scrutinio accedet homo et cor altum</VERS>
      <VERS vnumber="8">et exaltabitur Deus sagittae parvulorum factae sunt plagae eorum</VERS>
      <VERS vnumber="9">et infirmatae sunt contra eos linguae eorum conturbati sunt omnes qui videbant eos</VERS>
      <VERS vnumber="10">et timuit omnis homo et adnuntiaverunt opera Dei et facta eius intellexerunt</VERS>
      <VERS vnumber="11">laetabitur iustus in Domino et sperabit in eo et laudabuntur omnes recti corde</VERS>
    </CHAPTER>
    <CHAPTER cnumber="64">
      <VERS vnumber="1">in finem psalmus David canticum; Hieremiae et Aggei de verbo peregrinationis quando incipiebant proficisci</VERS>
      <VERS vnumber="2">te decet hymnus Deus in Sion et tibi reddetur votum in Hierusalem</VERS>
      <VERS vnumber="3">exaudi orationem ad te omnis caro veniet</VERS>
      <VERS vnumber="4">verba iniquorum praevaluerunt super nos et impietatibus nostris tu propitiaberis</VERS>
      <VERS vnumber="5">beatus quem elegisti et adsumpsisti inhabitabit in atriis tuis replebimur in bonis domus tuae sanctum est templum tuum</VERS>
      <VERS vnumber="6">mirabile in aequitate exaudi nos Deus salutaris noster spes omnium finium terrae et in mari longe</VERS>
      <VERS vnumber="7">praeparans montes in virtute tua accinctus potentia</VERS>
      <VERS vnumber="8">qui conturbas profundum maris sonum fluctuum eius turbabuntur gentes</VERS>
      <VERS vnumber="9">et timebunt qui inhabitant terminos a signis tuis exitus matutini et vespere delectabis</VERS>
      <VERS vnumber="10">visitasti terram et inebriasti eam multiplicasti locupletare eam flumen Dei repletum est aquis parasti cibum illorum quoniam ita est praeparatio eius</VERS>
      <VERS vnumber="11">rivos eius inebria multiplica genimina eius in stillicidiis eius laetabitur germinans</VERS>
      <VERS vnumber="12">benedices coronae anni benignitatis tuae et campi tui replebuntur ubertate</VERS>
      <VERS vnumber="13">pinguescent speciosa deserti et exultatione colles accingentur</VERS>
      <VERS vnumber="14">induti sunt arietes ovium et valles abundabunt frumento clamabunt etenim hymnum dicent</VERS>
    </CHAPTER>
    <CHAPTER cnumber="65">
      <VERS vnumber="1">in finem canticum psalmi resurrectionis iubilate Deo omnis terra</VERS>
      <VERS vnumber="2">psalmum dicite nomini eius date gloriam laudi eius</VERS>
      <VERS vnumber="3">dicite Deo quam terribilia sunt opera tua Domine in multitudine virtutis tuae mentientur tibi inimici tui</VERS>
      <VERS vnumber="4">omnis terra adorent te et psallant tibi psalmum dicant nomini tuo diapsalma</VERS>
      <VERS vnumber="5">venite et videte opera Dei terribilis in consiliis super filios hominum</VERS>
      <VERS vnumber="6">qui convertit mare in aridam in flumine pertransibunt pede ibi laetabimur in ipso</VERS>
      <VERS vnumber="7">qui dominatur in virtute sua in aeternum oculi eius super gentes respiciunt qui exasperant non exaltentur in semet ipsis diapsalma</VERS>
      <VERS vnumber="8">benedicite gentes Deum nostrum et auditam facite vocem laudis eius</VERS>
      <VERS vnumber="9">qui posuit animam meam ad vitam et non dedit in commotionem pedes meos</VERS>
      <VERS vnumber="10">quoniam probasti nos Deus igne nos examinasti sicut examinatur argentum</VERS>
      <VERS vnumber="11">induxisti nos in laqueum posuisti tribulationes in dorso nostro</VERS>
      <VERS vnumber="12">inposuisti homines super capita nostra transivimus per ignem et aquam et eduxisti nos in refrigerium</VERS>
      <VERS vnumber="13">introibo in domum tuam in holocaustis reddam tibi vota mea</VERS>
      <VERS vnumber="14">quae distinxerunt labia mea et locutum est os meum in tribulatione mea</VERS>
      <VERS vnumber="15">holocausta medullata offeram tibi cum incensu arietum offeram tibi boves cum hircis diapsalma</VERS>
      <VERS vnumber="16">venite audite et narrabo omnes qui timetis Deum quanta fecit animae meae</VERS>
      <VERS vnumber="17">ad ipsum ore meo clamavi et exaltavi sub lingua mea</VERS>
      <VERS vnumber="18">iniquitatem si aspexi in corde meo non exaudiat Dominus</VERS>
      <VERS vnumber="19">propterea exaudivit Deus adtendit voci deprecationis meae</VERS>
      <VERS vnumber="20">benedictus Deus qui non amovit orationem meam et misericordiam suam a me</VERS>
    </CHAPTER>
    <CHAPTER cnumber="66">
      <VERS vnumber="1">in finem in hymnis psalmus cantici</VERS>
      <VERS vnumber="2">Deus misereatur nostri et benedicat nobis inluminet vultum suum super nos et misereatur nostri diapsalma</VERS>
      <VERS vnumber="3">ut cognoscamus in terra viam tuam in omnibus gentibus salutare tuum</VERS>
      <VERS vnumber="4">confiteantur tibi populi Deus confiteantur tibi populi omnes</VERS>
      <VERS vnumber="5">laetentur et exultent gentes quoniam iudicas populos in aequitate et gentes in terra diriges diapsalma</VERS>
      <VERS vnumber="6">confiteantur tibi populi Deus confiteantur tibi populi omnes</VERS>
      <VERS vnumber="7">terra dedit fructum suum benedicat nos Deus Deus noster</VERS>
      <VERS vnumber="8">benedicat nos Deus et metuant eum omnes fines terrae</VERS>
    </CHAPTER>
    <CHAPTER cnumber="67">
      <VERS vnumber="1">in finem David psalmus cantici</VERS>
      <VERS vnumber="2">exsurgat Deus et dissipentur inimici eius et fugiant qui oderunt eum a facie eius</VERS>
      <VERS vnumber="3">sicut deficit fumus deficiant sicut fluit cera a facie ignis sic pereant peccatores a facie Dei</VERS>
      <VERS vnumber="4">et iusti epulentur exultent in conspectu Dei delectentur in laetitia</VERS>
      <VERS vnumber="5">cantate Deo psalmum dicite nomini eius iter facite ei qui ascendit super occasum Dominus nomen illi et exultate in conspectu eius turbabuntur a facie eius</VERS>
      <VERS vnumber="6">patris orfanorum et iudicis viduarum Deus in loco sancto suo</VERS>
      <VERS vnumber="7">Deus inhabitare facit unius moris in domo qui educit vinctos in fortitudine similiter eos qui exasperant qui habitant in sepulchris</VERS>
      <VERS vnumber="8">Deus cum egredereris in conspectu populi tui cum pertransieris in deserto diapsalma</VERS>
      <VERS vnumber="9">terra mota est etenim caeli distillaverunt a facie Dei Sinai a facie Dei Israhel</VERS>
      <VERS vnumber="10">pluviam voluntariam segregabis Deus hereditati tuae et infirmata est tu vero perfecisti eam</VERS>
      <VERS vnumber="11">animalia tua habitant in ea parasti in dulcedine tua pauperi Deus</VERS>
      <VERS vnumber="12">Dominus dabit verbum evangelizantibus virtute multa</VERS>
      <VERS vnumber="13">rex virtutum dilecti dilecti; et speciei domus dividere spolia</VERS>
      <VERS vnumber="14">si dormiatis inter medios cleros pinnae columbae deargentatae et posteriora dorsi eius in pallore auri</VERS>
      <VERS vnumber="15">dum discernit Caelestis reges super eam nive dealbabuntur in Selmon</VERS>
      <VERS vnumber="16">mons Dei mons pinguis mons coagulatus mons pinguis</VERS>
      <VERS vnumber="17">ut quid suspicamini montes coagulatos mons in quo beneplacitum est Deo habitare in eo etenim Dominus habitabit in finem</VERS>
      <VERS vnumber="18">currus Dei decem milibus multiplex milia laetantium Dominus in eis in Sina in sancto</VERS>
      <VERS vnumber="19">ascendisti in altum cepisti captivitatem accepisti dona in hominibus etenim non credentes inhabitare Dominum Deus</VERS>
      <VERS vnumber="20">benedictus Dominus die cotidie prosperum iter faciet nobis Deus salutarium nostrorum diapsalma</VERS>
      <VERS vnumber="21">Deus noster Deus salvos faciendi et Domini Domini exitus mortis</VERS>
      <VERS vnumber="22">verumtamen Deus confringet capita inimicorum suorum verticem capilli perambulantium in delictis suis</VERS>
      <VERS vnumber="23">dixit Dominus ex Basan convertam convertam in profundis maris</VERS>
      <VERS vnumber="24">ut intinguatur pes tuus in sanguine lingua canum tuorum ex inimicis ab ipso</VERS>
      <VERS vnumber="25">viderunt ingressus tui Deus ingressus Dei mei regis mei qui est in sancto</VERS>
      <VERS vnumber="26">praevenerunt principes coniuncti psallentibus in medio iuvencularum tympanistriarum</VERS>
      <VERS vnumber="27">in ecclesiis benedicite Deum Dominum de fontibus Israhel</VERS>
      <VERS vnumber="28">ibi Beniamin adulescentulus in mentis excessu principes Iuda duces eorum principes Zabulon principes Nepthali</VERS>
      <VERS vnumber="29">manda Deus virtutem tuam confirma Deus hoc quod operatus es nobis</VERS>
      <VERS vnumber="30">a templo tuo in Hierusalem tibi adferent reges munera</VERS>
      <VERS vnumber="31">increpa feras harundinis congregatio taurorum in vaccis populorum ut excludant eos qui probati sunt argento dissipa gentes quae bella volunt</VERS>
      <VERS vnumber="32">venient legati ex Aegypto Aethiopia praeveniet manus eius Deo</VERS>
      <VERS vnumber="33">regna terrae cantate Deo psallite Domino diapsalma %psallite Deo;</VERS>
      <VERS vnumber="34">qui ascendit super caelum caeli ad orientem ecce dabit voci suae vocem virtutis</VERS>
      <VERS vnumber="35">date gloriam Deo super Israhel magnificentia eius et virtus eius in nubibus</VERS>
      <VERS vnumber="36">mirabilis Deus in sanctis suis Deus Israhel ipse dabit virtutem et fortitudinem plebi suae benedictus Deus</VERS>
    </CHAPTER>
    <CHAPTER cnumber="68">
      <VERS vnumber="1">in finem pro his qui commutabuntur David</VERS>
      <VERS vnumber="2">salvum me fac Deus quoniam intraverunt aquae usque ad animam meam</VERS>
      <VERS vnumber="3">infixus sum in limum profundi et non est substantia veni in altitudines maris et tempestas demersit me</VERS>
      <VERS vnumber="4">laboravi clamans raucae factae sunt fauces meae defecerunt oculi mei dum spero in Deum meum</VERS>
      <VERS vnumber="5">multiplicati sunt super capillos capitis mei qui oderunt me gratis confortati sunt qui persecuti sunt me inimici mei iniuste quae non rapui tunc exsolvebam</VERS>
      <VERS vnumber="6">Deus tu scis insipientiam meam et delicta mea a te non sunt abscondita</VERS>
      <VERS vnumber="7">non erubescant in me qui expectant te Domine Domine virtutum non confundantur super me qui quaerunt te Deus Israhel</VERS>
      <VERS vnumber="8">quoniam propter te sustinui obprobrium operuit confusio faciem meam</VERS>
      <VERS vnumber="9">extraneus factus sum fratribus meis et peregrinus filiis matris meae</VERS>
      <VERS vnumber="10">quoniam zelus domus tuae comedit me et obprobria exprobrantium tibi ceciderunt super me</VERS>
      <VERS vnumber="11">et operui in ieiunio animam meam et factum est in obprobrium mihi</VERS>
      <VERS vnumber="12">et posui vestimentum meum cilicium et factus sum illis in parabolam</VERS>
      <VERS vnumber="13">adversum me exercebantur qui sedebant in porta et in me psallebant qui bibebant vinum</VERS>
      <VERS vnumber="14">ego vero orationem meam ad te Domine tempus beneplaciti Deus in multitudine misericordiae tuae exaudi me in veritate salutis tuae</VERS>
      <VERS vnumber="15">eripe me de luto ut non infigar liberer ab his qui oderunt me et de profundis aquarum</VERS>
      <VERS vnumber="16">non me demergat tempestas aquae neque absorbeat me profundum neque urgeat super me puteus os suum</VERS>
      <VERS vnumber="17">exaudi me Domine quoniam benigna est misericordia tua secundum multitudinem miserationum tuarum respice me</VERS>
      <VERS vnumber="18">et ne avertas faciem tuam a puero tuo quoniam tribulor velociter exaudi me</VERS>
      <VERS vnumber="19">intende animae meae et libera eam propter inimicos meos eripe me</VERS>
      <VERS vnumber="20">tu scis inproperium meum et confusionem et reverentiam meam</VERS>
      <VERS vnumber="21">in conspectu tuo sunt omnes qui tribulant me inproperium expectavit cor meum et miseriam et sustinui qui simul contristaretur et non fuit et qui consolaretur et non inveni</VERS>
      <VERS vnumber="22">et dederunt in escam meam fel et in siti mea potaverunt me aceto</VERS>
      <VERS vnumber="23">fiat mensa eorum coram ipsis in laqueum et in retributiones et in scandalum</VERS>
      <VERS vnumber="24">obscurentur oculi eorum ne videant et dorsum eorum semper incurva</VERS>
      <VERS vnumber="25">effunde super eos iram tuam et furor irae tuae conprehendat eos</VERS>
      <VERS vnumber="26">fiat habitatio eorum deserta et in tabernaculis eorum non sit qui inhabitet</VERS>
      <VERS vnumber="27">quoniam quem tu percussisti persecuti sunt et super dolorem vulnerum meorum addiderunt</VERS>
      <VERS vnumber="28">adpone iniquitatem super iniquitatem eorum et non intrent in iustitia tua</VERS>
      <VERS vnumber="29">deleantur de libro viventium et cum iustis non scribantur</VERS>
      <VERS vnumber="30">ego sum pauper et dolens salus tua Deus suscepit me</VERS>
      <VERS vnumber="31">laudabo nomen Dei cum cantico magnificabo eum in laude</VERS>
      <VERS vnumber="32">et placebit Deo super vitulum novellum cornua producentem et ungulas</VERS>
      <VERS vnumber="33">videant pauperes et laetentur quaerite Deum et vivet anima vestra</VERS>
      <VERS vnumber="34">quoniam exaudivit pauperes Dominus et vinctos suos non despexit</VERS>
      <VERS vnumber="35">laudent illum caeli et terra mare et omnia reptilia in eis</VERS>
      <VERS vnumber="36">quoniam Deus salvam faciet Sion et aedificabuntur civitates Iudaeae et inhabitabunt ibi et hereditate adquirent eam</VERS>
      <VERS vnumber="37">et semen servorum eius possidebunt eam et qui diligunt nomen eius habitabunt in ea</VERS>
    </CHAPTER>
    <CHAPTER cnumber="69">
      <VERS vnumber="1">in finem David in rememoratione eo quod salvum me fecit Dominus</VERS>
      <VERS vnumber="2">Deus in adiutorium meum intende Domine ad adiuvandum me festina;</VERS>
      <VERS vnumber="3">confundantur et revereantur qui quaerunt animam meam</VERS>
      <VERS vnumber="4">avertantur retrorsum et erubescant qui volunt mihi mala avertantur statim erubescentes qui dicunt %mihi; euge euge</VERS>
      <VERS vnumber="5">exultent et laetentur in te omnes qui quaerunt te et dicant semper magnificetur Deus qui diligunt salutare tuum</VERS>
      <VERS vnumber="6">ego vero egenus et pauper Deus adiuva me adiutor meus et liberator meus es tu Domine ne moreris</VERS>
      <VERS vnumber="7"></VERS>
      <VERS vnumber="8"></VERS>
      <VERS vnumber="9"></VERS>
    </CHAPTER>
    <CHAPTER cnumber="70">
      <VERS vnumber="1">David psalmus filiorum Ionadab et priorum captivorum in te Domine speravi non confundar in aeternum</VERS>
      <VERS vnumber="2">in iustitia tua libera me et eripe me inclina ad me aurem tuam et salva me</VERS>
      <VERS vnumber="3">esto mihi in Deum protectorem et in locum munitum ut salvum me facias quoniam firmamentum meum et refugium meum es tu</VERS>
      <VERS vnumber="4">Deus meus eripe me de manu peccatoris de manu contra legem agentis et iniqui</VERS>
      <VERS vnumber="5">quoniam tu es patientia mea Domine Domine spes mea a iuventute mea</VERS>
      <VERS vnumber="6">in te confirmatus sum ex utero de ventre matris meae tu es protector meus in te cantatio mea semper</VERS>
      <VERS vnumber="7">tamquam prodigium factus sum multis et tu adiutor fortis</VERS>
      <VERS vnumber="8">repleatur os meum laude ut cantem gloriam tuam tota die magnitudinem tuam</VERS>
      <VERS vnumber="9">non proicias me in tempore senectutis cum deficiet virtus mea ne derelinquas me</VERS>
      <VERS vnumber="10">quia dixerunt inimici mei mihi et qui custodiebant animam meam consilium fecerunt in unum</VERS>
      <VERS vnumber="11">dicentes Deus dereliquit eum persequimini et conprehendite eum quia non est qui eripiat</VERS>
      <VERS vnumber="12">Deus ne elongeris a me Deus meus in adiutorium meum respice</VERS>
      <VERS vnumber="13">confundantur et deficiant detrahentes animae meae operiantur confusione et pudore qui quaerunt mala mihi</VERS>
      <VERS vnumber="14">ego autem semper sperabo et adiciam super omnem laudem tuam</VERS>
      <VERS vnumber="15">os meum adnuntiabit iustitiam tuam tota die salutem tuam quoniam non cognovi litteraturam</VERS>
      <VERS vnumber="16">introibo in potentiam Domini Domine memorabor iustitiae tuae solius</VERS>
      <VERS vnumber="17">Deus docuisti me ex iuventute mea et usque nunc pronuntiabo mirabilia tua</VERS>
      <VERS vnumber="18">et usque in senectam et senium Deus ne derelinquas me donec adnuntiem brachium tuum generationi omni quae ventura est potentiam tuam</VERS>
      <VERS vnumber="19">et iustitiam tuam Deus usque in altissima quae fecisti magnalia Deus quis similis tibi</VERS>
      <VERS vnumber="20">quantas ostendisti mihi tribulationes multas et malas et conversus vivificasti me et de abyssis terrae iterum reduxisti me</VERS>
      <VERS vnumber="21">multiplicasti magnificentiam tuam et conversus consolatus es me</VERS>
      <VERS vnumber="22">nam et ego confitebor tibi in vasis psalmi veritatem tuam Deus psallam tibi in cithara Sanctus Israhel</VERS>
      <VERS vnumber="23">exultabunt labia mea cum cantavero tibi et anima mea quam redemisti</VERS>
      <VERS vnumber="24">sed et lingua mea tota die meditabitur iustitiam tuam cum confusi et reveriti fuerint qui quaerunt mala mihi</VERS>
    </CHAPTER>
    <CHAPTER cnumber="71">
      <VERS vnumber="1">in Salomonem</VERS>
      <VERS vnumber="2">Deus iudicium tuum regi da et iustitiam tuam filio regis iudicare populum tuum in iustitia et pauperes tuos in iudicio</VERS>
      <VERS vnumber="3">suscipiant montes pacem populo et colles iustitiam</VERS>
      <VERS vnumber="4">iudicabit pauperes populi et salvos faciet filios pauperum et humiliabit calumniatorem</VERS>
      <VERS vnumber="5">et permanebit cum sole et ante lunam generationes generationum</VERS>
      <VERS vnumber="6">descendet sicut pluvia in vellus et sicut stillicidia stillantia super terram</VERS>
      <VERS vnumber="7">orietur in diebus eius iustitia et abundantia pacis donec auferatur luna</VERS>
      <VERS vnumber="8">et dominabitur a mari usque ad mare et a flumine usque ad terminos orbis terrarum</VERS>
      <VERS vnumber="9">coram illo procident Aethiopes et inimici eius terram lingent</VERS>
      <VERS vnumber="10">reges Tharsis et insulae munera offerent reges Arabum et Saba dona adducent</VERS>
      <VERS vnumber="11">et adorabunt eum omnes reges omnes gentes servient ei</VERS>
      <VERS vnumber="12">quia liberavit pauperem a potente et pauperem cui non erat adiutor</VERS>
      <VERS vnumber="13">parcet pauperi et inopi et animas pauperum salvas faciet</VERS>
      <VERS vnumber="14">ex usuris et iniquitate redimet animas eorum et honorabile nomen eorum coram illo</VERS>
      <VERS vnumber="15">et vivet et dabitur ei de auro Arabiae et orabunt de ipso semper tota die benedicent ei</VERS>
      <VERS vnumber="16">erit firmamentum in terra in summis montium superextolletur super Libanum fructus eius et florebunt de civitate sicut faenum terrae</VERS>
      <VERS vnumber="17">sit nomen eius benedictum in saecula ante solem permanet nomen eius et benedicentur in ipso omnes tribus terrae omnes gentes beatificabunt eum</VERS>
      <VERS vnumber="18">benedictus Dominus Deus Deus Israhel qui facit mirabilia solus</VERS>
      <VERS vnumber="19">et benedictum nomen maiestatis eius in aeternum et replebitur maiestate eius omnis terra fiat fiat</VERS>
      <VERS vnumber="20">defecerunt laudes David filii Iesse</VERS>
    </CHAPTER>
    <CHAPTER cnumber="72">
      <VERS vnumber="1">psalmus Asaph quam bonus Israhel Deus his qui recto sunt corde</VERS>
      <VERS vnumber="2">mei autem paene moti sunt pedes paene effusi sunt gressus mei</VERS>
      <VERS vnumber="3">quia zelavi super iniquis pacem peccatorum videns</VERS>
      <VERS vnumber="4">quia non est respectus morti eorum et firmamentum in plaga eorum</VERS>
      <VERS vnumber="5">in labore hominum non sunt et cum hominibus non flagellabuntur</VERS>
      <VERS vnumber="6">ideo tenuit eos superbia operti sunt iniquitate et impietate sua</VERS>
      <VERS vnumber="7">prodiet quasi ex adipe iniquitas eorum transierunt in affectum cordis</VERS>
      <VERS vnumber="8">cogitaverunt et locuti sunt in nequitia iniquitatem in excelso locuti sunt</VERS>
      <VERS vnumber="9">posuerunt in caelum os suum et lingua eorum transivit in terra</VERS>
      <VERS vnumber="10">ideo convertetur populus meus hic et dies pleni invenientur in eis</VERS>
      <VERS vnumber="11">et dixerunt quomodo scit Deus et si est scientia in Excelso</VERS>
      <VERS vnumber="12">ecce ipsi peccatores et abundantes in saeculo obtinuerunt divitias</VERS>
      <VERS vnumber="13">%et dixi; ergo sine causa iustificavi cor meum et lavi inter innocentes manus meas</VERS>
      <VERS vnumber="14">et fui flagellatus tota die et castigatio mea in matutino</VERS>
      <VERS vnumber="15">si dicebam narrabo sic ecce nationem filiorum tuorum reprobavi</VERS>
      <VERS vnumber="16">et existimabam cognoscere hoc labor est ante me</VERS>
      <VERS vnumber="17">donec intrem in sanctuarium Dei intellegam in novissimis eorum</VERS>
      <VERS vnumber="18">verumtamen propter dolos posuisti eis deiecisti eos dum adlevarentur</VERS>
      <VERS vnumber="19">quomodo facti sunt in desolationem subito defecerunt perierunt propter iniquitatem suam</VERS>
      <VERS vnumber="20">velut somnium surgentium Domine in civitate tua imaginem ipsorum ad nihilum rediges</VERS>
      <VERS vnumber="21">quia inflammatum est cor meum et renes mei commutati sunt</VERS>
      <VERS vnumber="22">et ego ad nihilum redactus sum et nescivi</VERS>
      <VERS vnumber="23">ut iumentum factus sum apud te et ego semper tecum</VERS>
      <VERS vnumber="24">tenuisti manum dexteram meam et in voluntate tua deduxisti me et cum gloria suscepisti me</VERS>
      <VERS vnumber="25">quid enim mihi est in caelo et a te quid volui super terram</VERS>
      <VERS vnumber="26">defecit caro mea et cor meum Deus cordis mei et pars mea Deus in aeternum</VERS>
      <VERS vnumber="27">quia ecce qui elongant se a te peribunt perdidisti omnem qui fornicatur abs te</VERS>
      <VERS vnumber="28">mihi autem adherere Deo bonum est ponere in Domino Deo spem meam ut adnuntiem omnes praedicationes tuas % in portis filiae Sion;</VERS>
    </CHAPTER>
    <CHAPTER cnumber="73">
      <VERS vnumber="1">intellectus Asaph ut quid Deus reppulisti in finem iratus est furor tuus super oves pascuae tuae</VERS>
      <VERS vnumber="2">memor esto congregationis tuae quam possedisti ab initio redemisti virgam hereditatis tuae mons Sion in quo habitasti in eo</VERS>
      <VERS vnumber="3">leva manus tuas in superbias eorum in finem quanta malignatus est inimicus in sancto</VERS>
      <VERS vnumber="4">et gloriati sunt qui oderunt te in medio sollemnitatis tuae posuerunt signa sua signa</VERS>
      <VERS vnumber="5">et non cognoverunt sicut in exitu super summum quasi in silva lignorum securibus</VERS>
      <VERS vnumber="6">exciderunt ianuas eius in id ipsum in securi et ascia deiecerunt %eam;</VERS>
      <VERS vnumber="7">incenderunt igni sanctuarium tuum in terra polluerunt tabernaculum nominis tui</VERS>
      <VERS vnumber="8">dixerunt in corde suo cognatio eorum simul quiescere faciamus omnes dies festos Dei a terra</VERS>
      <VERS vnumber="9">signa nostra non vidimus iam non est propheta et nos non cognoscet amplius</VERS>
      <VERS vnumber="10">usquequo Deus inproperabit inimicus inritat adversarius nomen tuum in finem</VERS>
      <VERS vnumber="11">ut quid avertis manum tuam et dexteram tuam de medio sinu tuo in finem</VERS>
      <VERS vnumber="12">Deus autem rex noster ante saeculum operatus est salutes in medio terrae</VERS>
      <VERS vnumber="13">tu confirmasti in virtute tua mare contribulasti capita draconum in aquis</VERS>
      <VERS vnumber="14">tu confregisti capita draconis dedisti eum escam populis Aethiopum</VERS>
      <VERS vnumber="15">tu disrupisti fontem et torrentes tu siccasti fluvios Aetham;</VERS>
      <VERS vnumber="16">tuus est dies et tua est nox tu fabricatus es auroram et solem</VERS>
      <VERS vnumber="17">tu fecisti omnes terminos terrae aestatem et ver tu plasmasti ea</VERS>
      <VERS vnumber="18">memor esto huius inimicus inproperavit Dominum et populus insipiens incitavit nomen tuum</VERS>
      <VERS vnumber="19">ne tradas bestiis animam confitentem tibi animas pauperum tuorum ne obliviscaris in finem</VERS>
      <VERS vnumber="20">respice in testamentum tuum quia repleti sunt qui obscurati sunt terrae domibus iniquitatum</VERS>
      <VERS vnumber="21">ne avertatur humilis factus confusus pauper et inops laudabunt nomen tuum</VERS>
      <VERS vnumber="22">exsurge Deus iudica causam tuam memor esto inproperiorum tuorum eorum qui ab insipiente sunt tota die</VERS>
      <VERS vnumber="23">ne obliviscaris voces inimicorum tuorum superbia eorum qui te oderunt ascendit semper</VERS>
    </CHAPTER>
    <CHAPTER cnumber="74">
      <VERS vnumber="1">in finem ne corrumpas psalmus Asaph cantici</VERS>
      <VERS vnumber="2">confitebimur tibi Deus confitebimur et invocabimus nomen tuum narrabimus mirabilia tua</VERS>
      <VERS vnumber="3">cum accepero tempus ego iustitias iudicabo</VERS>
      <VERS vnumber="4">liquefacta est terra et omnes qui habitant in ea ego confirmavi columnas eius diapsalma</VERS>
      <VERS vnumber="5">dixi iniquis nolite inique facere et delinquentibus nolite exaltare cornu</VERS>
      <VERS vnumber="6">nolite extollere in altum cornu vestrum nolite loqui adversus Deum iniquitatem</VERS>
      <VERS vnumber="7">quia neque ab oriente neque ab occidente neque a desertis montibus</VERS>
      <VERS vnumber="8">quoniam Deus iudex est hunc humiliat et hunc exaltat</VERS>
      <VERS vnumber="9">quia calix in manu Domini vini meri plenus mixto et inclinavit ex hoc in hoc verum fex eius non est exinanita bibent omnes peccatores terrae</VERS>
      <VERS vnumber="10">ego autem adnuntiabo in saeculum cantabo Deo Iacob</VERS>
      <VERS vnumber="11">et omnia cornua peccatorum confringam et exaltabuntur cornua iusti</VERS>
    </CHAPTER>
    <CHAPTER cnumber="75">
      <VERS vnumber="1">in finem in laudibus psalmus Asaph canticum ad Assyrium</VERS>
      <VERS vnumber="2">notus in Iudaea Deus in Israhel magnum nomen eius</VERS>
      <VERS vnumber="3">et factus est in pace locus eius et habitatio eius in Sion</VERS>
      <VERS vnumber="4">ibi confregit potentias arcuum scutum et gladium et bellum diapsalma</VERS>
      <VERS vnumber="5">inluminas tu mirabiliter de montibus aeternis</VERS>
      <VERS vnumber="6">turbati sunt omnes insipientes corde dormierunt somnum suum et nihil invenerunt omnes viri divitiarum manibus suis</VERS>
      <VERS vnumber="7">ab increpatione tua Deus Iacob dormitaverunt qui ascenderunt equos</VERS>
      <VERS vnumber="8">tu terribilis es et quis resistet tibi ex tunc ira tua</VERS>
      <VERS vnumber="9">de caelo auditum fecisti iudicium terra timuit et quievit</VERS>
      <VERS vnumber="10">cum exsurgeret in iudicium Deus ut salvos faceret omnes mansuetos terrae diapsalma</VERS>
      <VERS vnumber="11">quoniam cogitatio hominis confitebitur tibi et reliquiae cogitationis diem festum agent tibi</VERS>
      <VERS vnumber="12">vovete et reddite Domino Deo vestro omnes qui in circuitu eius adferent munera terribili</VERS>
      <VERS vnumber="13">et ei qui aufert spiritus principum terribili apud reges terrae</VERS>
    </CHAPTER>
    <CHAPTER cnumber="76">
      <VERS vnumber="1">in finem pro Idithun psalmus Asaph</VERS>
      <VERS vnumber="2">voce mea ad Dominum clamavi voce mea ad Deum et intendit me</VERS>
      <VERS vnumber="3">in die tribulationis meae Deum exquisivi manibus meis nocte contra eum et non sum deceptus rennuit consolari anima mea</VERS>
      <VERS vnumber="4">memor fui Dei et delectatus sum exercitatus sum et defecit spiritus meus diapsalma</VERS>
      <VERS vnumber="5">anticipaverunt vigilias oculi mei turbatus sum et non sum locutus</VERS>
      <VERS vnumber="6">cogitavi dies antiquos et annos aeternos in mente habui</VERS>
      <VERS vnumber="7">et meditatus sum nocte cum corde meo exercitabar et scobebam spiritum meum</VERS>
      <VERS vnumber="8">numquid in aeternum proiciet Deus et non adponet ut conplacitior sit adhuc</VERS>
      <VERS vnumber="9">aut in finem misericordiam suam abscidet a generatione in generationem</VERS>
      <VERS vnumber="10">aut obliviscetur misereri Deus aut continebit in ira sua misericordias suas diapsalma</VERS>
      <VERS vnumber="11">et dixi nunc coepi haec mutatio dexterae Excelsi</VERS>
      <VERS vnumber="12">memor fui operum Domini quia memor ero ab initio mirabilium tuorum</VERS>
      <VERS vnumber="13">et meditabor in omnibus operibus tuis et in adinventionibus tuis exercebor</VERS>
      <VERS vnumber="14">Deus in sancto via tua quis deus magnus sicut Deus noster</VERS>
      <VERS vnumber="15">tu es Deus qui facis mirabilia notam fecisti in populis virtutem tuam</VERS>
      <VERS vnumber="16">redemisti in brachio tuo populum tuum filios Iacob et Ioseph diapsalma</VERS>
      <VERS vnumber="17">viderunt te aquae Deus viderunt te aquae et timuerunt et turbatae sunt abyssi</VERS>
      <VERS vnumber="18">multitudo sonitus aquarum vocem dederunt nubes etenim sagittae tuae transeunt</VERS>
      <VERS vnumber="19">vox tonitrui tui in rota inluxerunt coruscationes tuae orbi terrae commota est et contremuit terra</VERS>
      <VERS vnumber="20">in mari via tua et semitae tuae in aquis multis et vestigia tua non cognoscentur</VERS>
      <VERS vnumber="21">deduxisti sicut oves populum tuum in manu Mosi et Aaron</VERS>
    </CHAPTER>
    <CHAPTER cnumber="77">
      <VERS vnumber="1">intellectus Asaph adtendite populus meus legem meam inclinate aurem vestram in verba oris mei</VERS>
      <VERS vnumber="2">aperiam in parabola os meum eloquar propositiones ab initio</VERS>
      <VERS vnumber="3">quanta audivimus et cognovimus ea et patres nostri narraverunt nobis</VERS>
      <VERS vnumber="4">non sunt occultata a filiis eorum in generationem alteram narrantes laudes Domini et virtutes eius et mirabilia eius quae fecit</VERS>
      <VERS vnumber="5">et suscitavit testimonium in Iacob et legem posuit in Israhel quanta mandavit patribus nostris nota facere ea filiis suis</VERS>
      <VERS vnumber="6">ut cognoscat generatio altera filii qui nascentur et exsurgent et narrabunt filiis suis</VERS>
      <VERS vnumber="7">ut ponant in Deo spem suam et non obliviscantur opera Dei et mandata eius exquirant</VERS>
      <VERS vnumber="8">ne fiant sicut patres eorum generatio prava et exasperans generatio quae non direxit cor suum et non est creditus cum Deo spiritus eius</VERS>
      <VERS vnumber="9">filii Effrem intendentes et mittentes arcus conversi sunt in die belli</VERS>
      <VERS vnumber="10">non custodierunt testamentum Dei et in lege eius noluerunt ambulare</VERS>
      <VERS vnumber="11">et obliti sunt benefactorum eius et mirabilium eius quae ostendit eis</VERS>
      <VERS vnumber="12">coram patribus eorum quae fecit mirabilia in terra Aegypti in campo Taneos</VERS>
      <VERS vnumber="13">interrupit mare et perduxit eos statuit aquas quasi utrem</VERS>
      <VERS vnumber="14">et deduxit eos in nube diei et tota nocte in inluminatione ignis</VERS>
      <VERS vnumber="15">interrupit petram in heremo et adaquavit eos velut in abysso multa</VERS>
      <VERS vnumber="16">et eduxit aquam de petra et deduxit tamquam flumina aquas</VERS>
      <VERS vnumber="17">et adposuerunt adhuc peccare ei in ira excitaverunt Excelsum in inaquoso</VERS>
      <VERS vnumber="18">et temptaverunt Deum in cordibus suis ut peterent escas animabus suis</VERS>
      <VERS vnumber="19">et male locuti sunt de Deo dixerunt numquid poterit Deus parare mensam in deserto</VERS>
      <VERS vnumber="20">quoniam percussit petram et fluxerunt aquae et torrentes inundaverunt numquid et panem potest dare aut parare mensam populo suo</VERS>
      <VERS vnumber="21">ideo audivit Dominus et distulit et ignis accensus est in Iacob et ira ascendit in Israhel</VERS>
      <VERS vnumber="22">quia non crediderunt in Deo nec speraverunt in salutare eius</VERS>
      <VERS vnumber="23">et mandavit nubibus desuper et ianuas caeli aperuit</VERS>
      <VERS vnumber="24">et pluit illis manna ad manducandum et panem caeli dedit eis</VERS>
      <VERS vnumber="25">panem angelorum manducavit homo cibaria misit eis in abundantiam</VERS>
      <VERS vnumber="26">transtulit austrum de caelo et induxit in virtute sua africum</VERS>
      <VERS vnumber="27">et pluit super eos sicut pulverem carnes et sicut harenam maris volatilia pinnata</VERS>
      <VERS vnumber="28">et ceciderunt in medio castrorum eorum circa tabernacula eorum</VERS>
      <VERS vnumber="29">et manducaverunt et saturati sunt nimis et desiderium eorum adtulit eis</VERS>
      <VERS vnumber="30">non sunt fraudati a desiderio suo adhuc escae eorum erant in ore ipsorum</VERS>
      <VERS vnumber="31">et ira Dei ascendit in eos et occidit pingues eorum et electos Israhel inpedivit</VERS>
      <VERS vnumber="32">in omnibus his peccaverunt adhuc et non crediderunt mirabilibus eius</VERS>
      <VERS vnumber="33">et defecerunt in vanitate dies eorum et anni eorum cum festinatione</VERS>
      <VERS vnumber="34">cum occideret eos quaerebant eum et revertebantur et diluculo veniebant ad Deum</VERS>
      <VERS vnumber="35">et rememorati sunt quia Deus adiutor est eorum et Deus excelsus redemptor eorum est</VERS>
      <VERS vnumber="36">et dilexerunt eum in ore suo et lingua sua mentiti sunt ei</VERS>
      <VERS vnumber="37">cor autem ipsorum non erat rectum cum eo nec fideles habiti sunt in testamento eius</VERS>
      <VERS vnumber="38">ipse autem est misericors et propitius fiet peccatis eorum et non perdet eos et abundabit ut avertat iram suam et non accendet omnem iram suam</VERS>
      <VERS vnumber="39">et recordatus est quia caro sunt spiritus vadens et non rediens</VERS>
      <VERS vnumber="40">quotiens exacerbaverunt eum in deserto in ira concitaverunt eum in inaquoso</VERS>
      <VERS vnumber="41">et conversi sunt et temptaverunt Deum et Sanctum Israhel exacerbaverunt</VERS>
      <VERS vnumber="42">non sunt recordati manus eius die qua redemit eos de manu tribulantis</VERS>
      <VERS vnumber="43">sicut posuit in Aegypto signa sua et prodigia sua in campo Taneos</VERS>
      <VERS vnumber="44">et convertit in sanguine flumina eorum et imbres eorum ne biberent</VERS>
      <VERS vnumber="45">misit in eos cynomiam et comedit eos et ranam et disperdit eos</VERS>
      <VERS vnumber="46">et dedit erugini fructus eorum et labores eorum lucustae</VERS>
      <VERS vnumber="47">et occidit in grandine vineam eorum et moros eorum in pruina</VERS>
      <VERS vnumber="48">et tradidit grandini iumenta eorum et possessionem eorum igni</VERS>
      <VERS vnumber="49">misit in eos iram indignationis suae indignationem et iram et tribulationem inmissionem per angelos malos</VERS>
      <VERS vnumber="50">viam fecit semitae irae suae non pepercit a morte animarum eorum et iumenta eorum in morte conclusit</VERS>
      <VERS vnumber="51">et percussit omne primitivum in terra Aegypti primitias laborum eorum in tabernaculis Cham</VERS>
      <VERS vnumber="52">et abstulit sicut oves populum suum et perduxit eos tamquam gregem in deserto</VERS>
      <VERS vnumber="53">et deduxit eos in spe et non timuerunt et inimicos eorum operuit mare</VERS>
      <VERS vnumber="54">et induxit eos in montem sanctificationis suae montem quem adquisivit dextera eius et eiecit a facie eorum gentes et sorte divisit eis terram in funiculo distributionis</VERS>
      <VERS vnumber="55">et habitare fecit in tabernaculis eorum tribus Israhel</VERS>
      <VERS vnumber="56">et temptaverunt et exacerbaverunt Deum excelsum et testimonia eius non custodierunt</VERS>
      <VERS vnumber="57">et averterunt se et non servaverunt pactum quemadmodum patres eorum conversi sunt in arcum pravum</VERS>
      <VERS vnumber="58">et in ira concitaverunt eum in collibus suis et in sculptilibus suis ad aemulationem eum provocaverunt</VERS>
      <VERS vnumber="59">audivit Deus et sprevit et ad nihilum redegit valde Israhel</VERS>
      <VERS vnumber="60">et reppulit tabernaculum Selo tabernaculum suum ubi habitavit in hominibus</VERS>
      <VERS vnumber="61">et tradidit in captivitatem virtutem eorum et pulchritudinem eorum in manus inimici</VERS>
      <VERS vnumber="62">et conclusit in gladio populum suum et hereditatem suam sprevit</VERS>
      <VERS vnumber="63">iuvenes eorum comedit ignis et virgines eorum non sunt lamentatae</VERS>
      <VERS vnumber="64">sacerdotes eorum in gladio ceciderunt et viduae eorum non plorabuntur</VERS>
      <VERS vnumber="65">et excitatus est tamquam dormiens Dominus tamquam potens crapulatus a vino</VERS>
      <VERS vnumber="66">et percussit inimicos suos in posteriora obprobrium sempiternum dedit illis</VERS>
      <VERS vnumber="67">et reppulit tabernaculum Ioseph et tribum Effrem non elegit</VERS>
      <VERS vnumber="68">et elegit tribum Iuda montem Sion quem dilexit</VERS>
      <VERS vnumber="69">et aedificavit sicut unicornium sanctificium suum in terra quam fundavit in saecula</VERS>
      <VERS vnumber="70">et elegit David servum suum et sustulit eum de gregibus ovium de post fetantes accepit eum</VERS>
      <VERS vnumber="71">pascere Iacob servum suum et Israhel hereditatem suam</VERS>
      <VERS vnumber="72">et pavit eos in innocentia cordis sui et in intellectibus manuum suarum deduxit eos</VERS>
    </CHAPTER>
    <CHAPTER cnumber="78">
      <VERS vnumber="1">psalmus Asaph Deus venerunt gentes in hereditatem tuam polluerunt templum sanctum tuum posuerunt Hierusalem in pomorum custodiam</VERS>
      <VERS vnumber="2">posuerunt morticina servorum tuorum escas volatilibus caeli carnes sanctorum tuorum bestiis terrae</VERS>
      <VERS vnumber="3">effuderunt sanguinem ipsorum tamquam aquam in circuitu Hierusalem et non erat qui sepeliret</VERS>
      <VERS vnumber="4">facti sumus obprobrium vicinis nostris subsannatio et inlusio his qui circum nos sunt</VERS>
      <VERS vnumber="5">usquequo Domine irasceris in finem accendetur velut ignis zelus tuus</VERS>
      <VERS vnumber="6">effunde iram tuam in gentes quae te non noverunt et in regna quae nomen tuum non invocaverunt</VERS>
      <VERS vnumber="7">quia comederunt Iacob et locum eius desolaverunt</VERS>
      <VERS vnumber="8">ne memineris iniquitatum nostrarum antiquarum cito anticipent nos misericordiae tuae quia pauperes facti sumus nimis</VERS>
      <VERS vnumber="9">adiuva nos Deus salutaris noster propter gloriam nominis tui Domine libera nos et propitius esto peccatis nostris propter nomen tuum</VERS>
      <VERS vnumber="10">ne forte dicant in gentibus ubi est Deus eorum et innotescat in nationibus coram oculis nostris ultio sanguinis servorum tuorum qui effusus est</VERS>
      <VERS vnumber="11">introeat in conspectu tuo gemitus conpeditorum secundum magnitudinem brachii tui posside filios mortificatorum</VERS>
      <VERS vnumber="12">et redde vicinis nostris septuplum in sinu eorum inproperium ipsorum quod exprobraverunt tibi Domine</VERS>
      <VERS vnumber="13">nos autem populus tuus et oves pascuae tuae confitebimur tibi in saeculum in generationem et generationem adnuntiabimus laudem tuam</VERS>
    </CHAPTER>
    <CHAPTER cnumber="79">
      <VERS vnumber="1">in finem pro his qui commutabuntur testimonium Asaph psalmus</VERS>
      <VERS vnumber="2">qui regis Israhel intende qui deducis tamquam oves Ioseph qui sedes super cherubin manifestare</VERS>
      <VERS vnumber="3">coram Effraim et Beniamin et Manasse excita potentiam tuam et veni ut salvos facias nos</VERS>
      <VERS vnumber="4">Deus converte nos et ostende faciem tuam et salvi erimus</VERS>
      <VERS vnumber="5">Domine Deus virtutum quousque irasceris super orationem servi tui</VERS>
      <VERS vnumber="6">cibabis nos pane lacrimarum et potum dabis nobis in lacrimis in mensura</VERS>
      <VERS vnumber="7">posuisti nos in contradictionem vicinis nostris et inimici nostri subsannaverunt nos</VERS>
      <VERS vnumber="8">Deus virtutum converte nos et ostende faciem tuam et salvi erimus</VERS>
      <VERS vnumber="9">vineam de Aegypto transtulisti eiecisti gentes et plantasti eam</VERS>
      <VERS vnumber="10">dux itineris fuisti in conspectu eius et plantasti radices eius et implevit terram</VERS>
      <VERS vnumber="11">operuit montes umbra eius et arbusta eius cedros Dei</VERS>
      <VERS vnumber="12">extendit palmites suos usque ad mare et usque ad Flumen propagines eius</VERS>
      <VERS vnumber="13">ut quid destruxisti maceriam eius et vindemiant eam omnes qui praetergrediuntur viam</VERS>
      <VERS vnumber="14">exterminavit eam aper de silva et singularis ferus depastus est eam</VERS>
      <VERS vnumber="15">Deus virtutum convertere respice de caelo et vide et visita vineam istam</VERS>
      <VERS vnumber="16">et perfice eam quam plantavit dextera tua et super filium quem confirmasti tibi</VERS>
      <VERS vnumber="17">incensa igni et suffossa ab increpatione vultus tui peribunt</VERS>
      <VERS vnumber="18">fiat manus tua super virum dexterae tuae et super filium hominis quem confirmasti tibi</VERS>
      <VERS vnumber="19">et non discedimus a te vivificabis nos et nomen tuum invocabimus</VERS>
      <VERS vnumber="20">Domine Deus virtutum converte nos et ostende faciem tuam et salvi erimus</VERS>
    </CHAPTER>
    <CHAPTER cnumber="80">
      <VERS vnumber="1">in finem pro torcularibus Asaph</VERS>
      <VERS vnumber="2">exultate Deo adiutori nostro iubilate Deo Iacob</VERS>
      <VERS vnumber="3">sumite psalmum et date tympanum psalterium iucundum cum cithara</VERS>
      <VERS vnumber="4">bucinate in neomenia tuba in insigni die sollemnitatis nostrae</VERS>
      <VERS vnumber="5">quia praeceptum Israhel est et iudicium Dei Iacob</VERS>
      <VERS vnumber="6">testimonium in Ioseph posuit illud cum exiret de terra Aegypti linguam quam non noverat audivit</VERS>
      <VERS vnumber="7">devertit ab oneribus dorsum eius manus eius in cofino servierunt</VERS>
      <VERS vnumber="8">in tribulatione invocasti me et liberavi te exaudivi te in abscondito tempestatis probavi te apud aquam Contradictionis diapsalma</VERS>
      <VERS vnumber="9">audi populus meus et contestabor te Israhel si audias me</VERS>
      <VERS vnumber="10">non erit in te deus recens nec adorabis deum alienum</VERS>
      <VERS vnumber="11">ego enim sum Dominus Deus tuus qui eduxi te de terra Aegypti dilata os tuum et implebo illud</VERS>
      <VERS vnumber="12">et non audivit populus meus vocem meam et Israhel non intendit mihi</VERS>
      <VERS vnumber="13">et dimisi illos secundum desideria cordis eorum ibunt in adinventionibus suis</VERS>
      <VERS vnumber="14">si populus meus audisset me Israhel si in viis meis ambulasset</VERS>
      <VERS vnumber="15">pro nihilo forsitan inimicos eorum humiliassem et super tribulantes eos misissem manum meam</VERS>
      <VERS vnumber="16">inimici Domini mentiti sunt ei et erit tempus eorum in saeculo</VERS>
      <VERS vnumber="17">et cibavit illos ex adipe frumenti et de petra melle saturavit illos</VERS>
    </CHAPTER>
    <CHAPTER cnumber="81">
      <VERS vnumber="1">psalmus Asaph Deus stetit in synagoga deorum in medio autem Deus deiudicat</VERS>
      <VERS vnumber="2">usquequo iudicatis iniquitatem et facies peccatorum sumitis diapsalma</VERS>
      <VERS vnumber="3">iudicate egenum et pupillum humilem et pauperem iustificate</VERS>
      <VERS vnumber="4">eripite pauperem et egenum de manu peccatoris liberate</VERS>
      <VERS vnumber="5">nescierunt neque intellexerunt in tenebris ambulant movebuntur omnia fundamenta terrae</VERS>
      <VERS vnumber="6">ego dixi dii estis et filii Excelsi omnes</VERS>
      <VERS vnumber="7">vos autem sicut homines moriemini et sicut unus de principibus cadetis</VERS>
      <VERS vnumber="8">surge Deus iudica terram quoniam tu hereditabis in omnibus gentibus</VERS>
    </CHAPTER>
    <CHAPTER cnumber="82">
      <VERS vnumber="1">canticum psalmi Asaph</VERS>
      <VERS vnumber="2">Deus quis similis erit tibi ne taceas neque conpescaris Deus</VERS>
      <VERS vnumber="3">quoniam ecce inimici tui sonaverunt et qui oderunt te extulerunt caput</VERS>
      <VERS vnumber="4">super populum tuum malignaverunt consilium et cogitaverunt adversus sanctos tuos</VERS>
      <VERS vnumber="5">dixerunt venite et disperdamus eos de gente et non memoretur nomen Israhel ultra</VERS>
      <VERS vnumber="6">quoniam cogitaverunt unianimiter simul adversum te testamentum disposuerunt</VERS>
      <VERS vnumber="7">tabernacula Idumeorum et Ismahelitae Moab et Aggareni</VERS>
      <VERS vnumber="8">Gebal et Ammon et Amalech alienigenae cum habitantibus Tyrum</VERS>
      <VERS vnumber="9">etenim Assur venit cum illis facti sunt in adiutorium filiis Loth diapsalma</VERS>
      <VERS vnumber="10">fac illis sicut Madiam et Sisarae sicut Iabin in torrente Cison</VERS>
      <VERS vnumber="11">disperierunt in Endor facti sunt ut stercus terrae</VERS>
      <VERS vnumber="12">pone principes eorum sicut Oreb et Zeb et Zebee et Salmana omnes principes eorum</VERS>
      <VERS vnumber="13">qui dixerunt hereditate possideamus sanctuarium Dei</VERS>
      <VERS vnumber="14">Deus meus pone illos ut rotam sicut stipulam ante faciem venti</VERS>
      <VERS vnumber="15">sicut ignis qui conburit silvam sicut flamma conburens montes</VERS>
      <VERS vnumber="16">ita persequeris illos in tempestate tua et in ira tua turbabis eos</VERS>
      <VERS vnumber="17">imple facies illorum ignominia et quaerent nomen tuum Domine</VERS>
      <VERS vnumber="18">erubescant et conturbentur in saeculum saeculi et confundantur et pereant</VERS>
      <VERS vnumber="19">et cognoscant quia nomen tibi Dominus tu solus Altissimus in omni terra</VERS>
    </CHAPTER>
    <CHAPTER cnumber="83">
      <VERS vnumber="1">in finem pro torcularibus filiis Core psalmus</VERS>
      <VERS vnumber="2">quam dilecta tabernacula tua Domine virtutum</VERS>
      <VERS vnumber="3">concupiscit et defecit anima mea in atria Domini cor meum et caro mea exultavit in Deum vivum</VERS>
      <VERS vnumber="4">etenim passer invenit %sibi; domum et turtur nidum sibi ubi ponat pullos suos altaria tua Domine virtutum rex meus et Deus meus</VERS>
      <VERS vnumber="5">beati qui habitant in domo tua in saecula saeculorum laudabunt te diapsalma</VERS>
      <VERS vnumber="6">beatus vir cui est auxilium abs te ascensiones in corde suo disposuit</VERS>
      <VERS vnumber="7">in valle lacrimarum in loco quem posuit</VERS>
      <VERS vnumber="8">etenim benedictiones dabit legis dator ibunt de virtute in virtutem videbitur Deus deorum in Sion</VERS>
      <VERS vnumber="9">Domine Deus virtutum exaudi orationem meam auribus percipe Deus Iacob diapsalma</VERS>
      <VERS vnumber="10">protector noster aspice Deus et respice in faciem christi tui</VERS>
      <VERS vnumber="11">quia melior est dies una in atriis tuis super milia elegi abiectus esse in domo Dei mei magis quam habitare in tabernaculis peccatorum</VERS>
      <VERS vnumber="12">quia misericordiam et veritatem %diligit; Deus gratiam et gloriam dabit Dominus</VERS>
      <VERS vnumber="13">non privabit bonis eos qui ambulant in innocentia Domine virtutum beatus vir qui sperat in te</VERS>
    </CHAPTER>
    <CHAPTER cnumber="84">
      <VERS vnumber="1">in finem filiis Core psalmus</VERS>
      <VERS vnumber="2">benedixisti Domine terram tuam avertisti captivitatem Iacob</VERS>
      <VERS vnumber="3">remisisti iniquitates plebis tuae operuisti omnia peccata eorum diapsalma</VERS>
      <VERS vnumber="4">mitigasti omnem iram tuam avertisti ab ira indignationis tuae</VERS>
      <VERS vnumber="5">converte nos Deus salutum nostrarum et averte iram tuam a nobis</VERS>
      <VERS vnumber="6">numquid in aeternum irasceris nobis aut extendes iram tuam a generatione in generationem</VERS>
      <VERS vnumber="7">Deus tu conversus vivificabis nos et plebs tua laetabitur in te</VERS>
      <VERS vnumber="8">ostende nobis Domine misericordiam tuam et salutare tuum da nobis</VERS>
      <VERS vnumber="9">audiam quid loquatur % in me; Dominus Deus quoniam loquetur pacem in plebem suam et super sanctos suos et in eos qui convertuntur ad cor</VERS>
      <VERS vnumber="10">verumtamen prope timentes eum salutare ipsius ut inhabitet gloria in terra nostra</VERS>
      <VERS vnumber="11">misericordia et veritas obviaverunt % sibi; iustitia et pax osculatae sunt</VERS>
      <VERS vnumber="12">veritas de terra orta est et iustitia de caelo prospexit</VERS>
      <VERS vnumber="13">etenim Dominus dabit benignitatem et terra nostra dabit fructum suum</VERS>
      <VERS vnumber="14">iustitia ante eum ambulabit et ponet in via gressus suos</VERS>
    </CHAPTER>
    <CHAPTER cnumber="85">
      <VERS vnumber="1">oratio ipsi David inclina Domine aurem tuam %et; exaudi me quoniam inops et pauper sum ego</VERS>
      <VERS vnumber="2">custodi animam meam quoniam sanctus sum salvum fac servum tuum Deus meus sperantem in te</VERS>
      <VERS vnumber="3">miserere mei Domine quoniam ad te clamabo tota die</VERS>
      <VERS vnumber="4">laetifica animam servi tui quoniam ad te Domine animam meam levavi</VERS>
      <VERS vnumber="5">quoniam tu Domine suavis et mitis et multae misericordiae omnibus invocantibus te</VERS>
      <VERS vnumber="6">auribus percipe Domine orationem meam et intende voci orationis meae</VERS>
      <VERS vnumber="7">in die tribulationis meae clamavi ad te quia exaudisti me</VERS>
      <VERS vnumber="8">non est similis tui in diis Domine et non est secundum opera tua</VERS>
      <VERS vnumber="9">omnes gentes quascumque fecisti venient et adorabunt coram te Domine et glorificabunt nomen tuum</VERS>
      <VERS vnumber="10">quoniam magnus es tu et faciens mirabilia tu es Deus solus</VERS>
      <VERS vnumber="11">deduc me Domine in via tua et ingrediar in veritate tua laetetur cor meum ut timeat nomen tuum</VERS>
      <VERS vnumber="12">confitebor tibi Domine Deus meus in toto corde meo et glorificabo nomen tuum in aeternum</VERS>
      <VERS vnumber="13">quia misericordia tua magna est super me et eruisti animam meam ex inferno inferiori</VERS>
      <VERS vnumber="14">Deus iniqui insurrexerunt super me et synagoga potentium quaesierunt animam meam et non proposuerunt te in conspectu suo</VERS>
      <VERS vnumber="15">et tu Domine Deus miserator et misericors patiens et multae misericordiae et verax</VERS>
      <VERS vnumber="16">respice in me et miserere mei da imperium tuum puero tuo et salvum fac filium ancillae tuae</VERS>
      <VERS vnumber="17">fac mecum signum in bono et videant qui oderunt me et confundantur quoniam tu Domine adiuvasti me et consolatus es me</VERS>
    </CHAPTER>
    <CHAPTER cnumber="86">
      <VERS vnumber="1">filiis Core psalmus cantici fundamenta eius in montibus sanctis</VERS>
      <VERS vnumber="2">diligit Dominus portas Sion super omnia tabernacula Iacob</VERS>
      <VERS vnumber="3">gloriosa dicta sunt de te civitas Dei diapsalma</VERS>
      <VERS vnumber="4">memor ero Raab et Babylonis scientibus me ecce alienigenae et Tyrus et populus Aethiopum hii fuerunt illic</VERS>
      <VERS vnumber="5">numquid Sion dicet homo et homo natus est in ea et ipse fundavit eam Altissimus</VERS>
      <VERS vnumber="6">Dominus narrabit in scriptura populorum et principum horum qui fuerunt in ea diapsalma</VERS>
      <VERS vnumber="7">sicut laetantium omnium habitatio in te</VERS>
    </CHAPTER>
    <CHAPTER cnumber="87">
      <VERS vnumber="1">canticum psalmi filiis Core in finem pro Maeleth ad respondendum intellectus Eman Ezraitae</VERS>
      <VERS vnumber="2">Domine Deus salutis meae die clamavi et nocte coram te</VERS>
      <VERS vnumber="3">intret in conspectu tuo oratio mea inclina aurem tuam ad precem meam</VERS>
      <VERS vnumber="4">quia repleta est malis anima mea et vita mea in inferno adpropinquavit</VERS>
      <VERS vnumber="5">aestimatus sum cum descendentibus in lacum factus sum sicut homo sine adiutorio</VERS>
      <VERS vnumber="6">inter mortuos liber sicut vulnerati dormientes in sepulchris quorum non es memor amplius et ipsi de manu tua repulsi sunt</VERS>
      <VERS vnumber="7">posuerunt me in lacu inferiori in tenebrosis et in umbra mortis</VERS>
      <VERS vnumber="8">super me confirmatus est furor tuus et omnes fluctus tuos induxisti super me diapsalma</VERS>
      <VERS vnumber="9">longe fecisti notos meos a me posuerunt me abominationem sibi traditus sum et non egrediebar</VERS>
      <VERS vnumber="10">oculi mei languerunt prae inopia clamavi ad te Domine tota die expandi ad te manus meas</VERS>
      <VERS vnumber="11">numquid mortuis facies mirabilia aut medici suscitabunt et confitebuntur tibi diapsalma</VERS>
      <VERS vnumber="12">numquid narrabit aliquis in sepulchro misericordiam tuam et veritatem tuam in perditione</VERS>
      <VERS vnumber="13">numquid cognoscentur in tenebris mirabilia tua et iustitia tua in terra oblivionis</VERS>
      <VERS vnumber="14">et ego ad te Domine clamavi et mane oratio mea praeveniet te</VERS>
      <VERS vnumber="15">ut quid Domine repellis orationem meam avertis faciem tuam a me</VERS>
      <VERS vnumber="16">pauper sum ego et in laboribus a iuventute mea exaltatus autem humiliatus sum et conturbatus</VERS>
      <VERS vnumber="17">in me transierunt irae tuae et terrores tui conturbaverunt me</VERS>
      <VERS vnumber="18">circuierunt me sicut aqua tota die circumdederunt me simul</VERS>
      <VERS vnumber="19">elongasti a me amicum et proximum et notos meos a miseria</VERS>
    </CHAPTER>
    <CHAPTER cnumber="88">
      <VERS vnumber="1">intellectus Aethan Ezraitae</VERS>
      <VERS vnumber="2">misericordias Domini in aeternum cantabo in generationem et generationem adnuntiabo veritatem tuam in ore meo</VERS>
      <VERS vnumber="3">quoniam dixisti in aeternum misericordia aedificabitur in caelis praeparabitur veritas tua in eis;</VERS>
      <VERS vnumber="4">disposui testamentum electis meis iuravi David servo meo</VERS>
      <VERS vnumber="5">usque in aeternum praeparabo semen tuum et aedificabo in generationem et generationem sedem tuam diapsalma</VERS>
      <VERS vnumber="6">confitebuntur caeli mirabilia tua Domine etenim veritatem tuam in ecclesia sanctorum</VERS>
      <VERS vnumber="7">quoniam quis in nubibus aequabitur Domino similis erit Domino in filiis Dei</VERS>
      <VERS vnumber="8">Deus qui glorificatur in consilio sanctorum magnus et horrendus super omnes qui in circuitu eius sunt</VERS>
      <VERS vnumber="9">Domine Deus virtutum quis similis tibi potens es Domine et veritas tua in circuitu tuo</VERS>
      <VERS vnumber="10">tu dominaris potestatis maris motum autem fluctuum eius tu mitigas</VERS>
      <VERS vnumber="11">tu humiliasti sicut vulneratum superbum in brachio virtutis tuae dispersisti inimicos tuos</VERS>
      <VERS vnumber="12">tui sunt caeli et tua est terra orbem terrae et plenitudinem eius tu fundasti</VERS>
      <VERS vnumber="13">aquilonem et mare tu creasti Thabor et Hermon in nomine tuo exultabunt</VERS>
      <VERS vnumber="14">tuum brachium cum potentia firmetur manus tua et exaltetur dextera tua</VERS>
      <VERS vnumber="15">iustitia et iudicium praeparatio sedis tuae misericordia et veritas praecedent faciem tuam</VERS>
      <VERS vnumber="16">beatus populus qui scit iubilationem Domine in lumine vultus tui ambulabunt</VERS>
      <VERS vnumber="17">et in nomine tuo exultabunt tota die et in iustitia tua exaltabuntur</VERS>
      <VERS vnumber="18">quoniam gloria virtutis eorum tu es et in beneplacito tuo exaltabitur cornu nostrum</VERS>
      <VERS vnumber="19">quia Domini est adsumptio nostra; et Sancti Israhel regis nostri</VERS>
      <VERS vnumber="20">tunc locutus es in visione sanctis tuis et dixisti posui adiutorium in potentem exaltavi electum de plebe mea</VERS>
      <VERS vnumber="21">inveni David servum meum in oleo sancto meo linui eum</VERS>
      <VERS vnumber="22">manus enim mea auxiliabitur ei et brachium meum confirmabit eum</VERS>
      <VERS vnumber="23">nihil proficiet inimicus in eo et filius iniquitatis non adponet nocere eum</VERS>
      <VERS vnumber="24">et concidam a facie ipsius inimicos eius et odientes eum in fugam convertam</VERS>
      <VERS vnumber="25">et veritas mea et misericordia mea cum ipso et in nomine meo exaltabitur cornu eius</VERS>
      <VERS vnumber="26">et ponam in mari manum eius et in fluminibus dexteram eius</VERS>
      <VERS vnumber="27">ipse invocabit me pater meus es tu Deus meus et susceptor salutis meae</VERS>
      <VERS vnumber="28">et ego primogenitum ponam illum excelsum prae regibus terrae</VERS>
      <VERS vnumber="29">in aeternum servabo illi misericordiam meam et testamentum meum fidele ipsi</VERS>
      <VERS vnumber="30">et ponam in saeculum saeculi semen eius et thronum eius sicut dies caeli</VERS>
      <VERS vnumber="31">si dereliquerint filii eius legem meam et in iudiciis meis non ambulaverint</VERS>
      <VERS vnumber="32">si iustitias meas profanaverint et mandata mea non custodierint</VERS>
      <VERS vnumber="33">visitabo in virga iniquitates eorum et in verberibus peccata eorum</VERS>
      <VERS vnumber="34">misericordiam autem meam non dispergam ab eo neque nocebo in veritate mea</VERS>
      <VERS vnumber="35">neque profanabo testamentum meum et quae procedunt de labiis meis non faciam irrita</VERS>
      <VERS vnumber="36">semel iuravi in sancto meo si David mentiar</VERS>
      <VERS vnumber="37">semen eius in aeternum manebit</VERS>
      <VERS vnumber="38">et thronus eius sicut sol in conspectu meo et sicut luna perfecta in aeternum et testis in caelo fidelis diapsalma</VERS>
      <VERS vnumber="39">tu vero reppulisti et despexisti distulisti christum tuum</VERS>
      <VERS vnumber="40">evertisti testamentum servi tui profanasti in terram sanctuarium eius</VERS>
      <VERS vnumber="41">destruxisti omnes sepes eius posuisti firmamenta eius formidinem</VERS>
      <VERS vnumber="42">diripuerunt eum omnes transeuntes viam factus est obprobrium vicinis suis</VERS>
      <VERS vnumber="43">exaltasti dexteram deprimentium eum laetificasti omnes inimicos eius</VERS>
      <VERS vnumber="44">avertisti adiutorium gladii eius et non es auxiliatus ei in bello</VERS>
      <VERS vnumber="45">destruxisti eum a mundatione sedem eius in terram conlisisti</VERS>
      <VERS vnumber="46">minorasti dies temporis eius perfudisti eum confusione diapsalma</VERS>
      <VERS vnumber="47">usquequo Domine avertis in finem exardescet sicut ignis ira tua</VERS>
      <VERS vnumber="48">memorare quae mea substantia numquid enim vane constituisti omnes filios hominum</VERS>
      <VERS vnumber="49">quis est homo qui vivet et non videbit mortem eruet animam suam de manu inferi diapsalma</VERS>
      <VERS vnumber="50">ubi sunt misericordiae tuae antiquae Domine sicut iurasti David in veritate tua</VERS>
      <VERS vnumber="51">memor esto Domine obprobrii servorum tuorum quod continui in sinu meo multarum gentium</VERS>
      <VERS vnumber="52">quod exprobraverunt inimici tui Domine quod exprobraverunt commutationem christi tui</VERS>
      <VERS vnumber="53">benedictus Dominus in aeternum fiat fiat</VERS>
    </CHAPTER>
    <CHAPTER cnumber="89">
      <VERS vnumber="1">oratio Mosi hominis Dei Domine refugium tu factus es nobis in generatione et generatione</VERS>
      <VERS vnumber="2">priusquam montes fierent et formaretur terra et orbis a saeculo usque in saeculum tu es Deus</VERS>
      <VERS vnumber="3">ne avertas hominem in humilitatem et dixisti convertimini filii hominum</VERS>
      <VERS vnumber="4">quoniam mille anni ante oculos tuos tamquam dies hesterna quae praeteriit et custodia in nocte</VERS>
      <VERS vnumber="5">quae pro nihilo habentur eorum anni erunt</VERS>
      <VERS vnumber="6">mane sicut herba transeat mane floreat et transeat vespere decidat induret et arescat</VERS>
      <VERS vnumber="7">quia defecimus in ira tua et in furore tuo turbati sumus</VERS>
      <VERS vnumber="8">posuisti iniquitates nostras in conspectu tuo saeculum nostrum in inluminatione vultus tui</VERS>
      <VERS vnumber="9">quoniam omnes dies nostri defecerunt in ira tua defecimus anni nostri sicut aranea meditabantur</VERS>
      <VERS vnumber="10">dies annorum nostrorum in ipsis septuaginta anni si autem in potentatibus octoginta anni et amplius eorum labor et dolor quoniam supervenit mansuetudo et corripiemur</VERS>
      <VERS vnumber="11">quis novit potestatem irae tuae et prae timore tuo iram tuam</VERS>
      <VERS vnumber="12">dinumerare dexteram tuam sic notam fac et conpeditos corde in sapientia</VERS>
      <VERS vnumber="13">convertere Domine usquequo et deprecabilis esto super servos tuos</VERS>
      <VERS vnumber="14">repleti sumus mane misericordia tua et exultavimus et delectati sumus in omnibus diebus nostris</VERS>
      <VERS vnumber="15">laetati sumus pro diebus quibus nos humiliasti annis quibus vidimus mala</VERS>
      <VERS vnumber="16">et respice in servos tuos et in opera tua et dirige filios eorum</VERS>
      <VERS vnumber="17">et sit splendor Domini Dei nostri super nos et opera manuum nostrarum dirige super nos et opus manuum nostrarum dirige;</VERS>
    </CHAPTER>
    <CHAPTER cnumber="90">
      <VERS vnumber="1">laus cantici David qui habitat in adiutorio Altissimi in protectione Dei caeli commorabitur</VERS>
      <VERS vnumber="2">dicet Domino susceptor meus es tu et refugium meum Deus meus sperabo in eum</VERS>
      <VERS vnumber="3">quoniam ipse liberabit me de laqueo venantium et a verbo aspero</VERS>
      <VERS vnumber="4">in scapulis suis obumbrabit te et sub pinnis eius sperabis</VERS>
      <VERS vnumber="5">scuto circumdabit te veritas eius non timebis a timore nocturno</VERS>
      <VERS vnumber="6">a sagitta volante in die a negotio perambulante in tenebris ab incursu et daemonio meridiano</VERS>
      <VERS vnumber="7">cadent a latere tuo mille et decem milia a dextris tuis ad te autem non adpropinquabit</VERS>
      <VERS vnumber="8">verumtamen oculis tuis considerabis et retributionem peccatorum videbis</VERS>
      <VERS vnumber="9">quoniam tu Domine spes mea Altissimum posuisti refugium tuum</VERS>
      <VERS vnumber="10">non accedent ad te mala et flagellum non adpropinquabit tabernaculo tuo</VERS>
      <VERS vnumber="11">quoniam angelis suis mandabit de te ut custodiant te in omnibus viis tuis</VERS>
      <VERS vnumber="12">in manibus portabunt te ne forte offendas ad lapidem pedem tuum</VERS>
      <VERS vnumber="13">super aspidem et basiliscum ambulabis %et; conculcabis leonem et draconem</VERS>
      <VERS vnumber="14">quoniam in me speravit et liberabo eum protegam eum quia cognovit nomen meum</VERS>
      <VERS vnumber="15">clamabit ad me et exaudiam eum cum ipso sum in tribulatione eripiam eum et clarificabo eum</VERS>
      <VERS vnumber="16">longitudine dierum replebo eum et ostendam illi salutare meum</VERS>
    </CHAPTER>
    <CHAPTER cnumber="91">
      <VERS vnumber="1">psalmus cantici in die sabbati</VERS>
      <VERS vnumber="2">bonum est confiteri Domino et psallere nomini tuo Altissime</VERS>
      <VERS vnumber="3">ad adnuntiandum mane misericordiam tuam et veritatem tuam per noctem</VERS>
      <VERS vnumber="4">in decacordo psalterio cum cantico in cithara</VERS>
      <VERS vnumber="5">quia delectasti me Domine in factura tua et in operibus manuum tuarum exultabo</VERS>
      <VERS vnumber="6">quam magnificata sunt opera tua Domine nimis profundae factae sunt cogitationes tuae</VERS>
      <VERS vnumber="7">vir insipiens non cognoscet et stultus non intelleget haec</VERS>
      <VERS vnumber="8">cum exorti fuerint peccatores sicut faenum et apparuerint omnes qui operantur iniquitatem ut intereant in saeculum %saeculi;</VERS>
      <VERS vnumber="9">tu autem Altissimus in aeternum Domine</VERS>
      <VERS vnumber="10">quoniam ecce inimici tui Domine; quoniam ecce inimici tui peribunt et dispergentur omnes qui operantur iniquitatem</VERS>
      <VERS vnumber="11">et exaltabitur sicut unicornis cornu meum et senectus mea in misericordia uberi</VERS>
      <VERS vnumber="12">et despexit oculus meus inimicis meis et insurgentibus in me malignantibus audiet auris mea</VERS>
      <VERS vnumber="13">iustus ut palma florebit ut cedrus Libani multiplicabitur</VERS>
      <VERS vnumber="14">plantati in domo Domini in atriis Dei nostri florebunt</VERS>
      <VERS vnumber="15">adhuc multiplicabuntur in senecta uberi et bene patientes erunt</VERS>
      <VERS vnumber="16">ut adnuntient quoniam rectus Dominus Deus noster et non est iniquitas in eo</VERS>
    </CHAPTER>
    <CHAPTER cnumber="92">
      <VERS vnumber="1">laus cantici David in die ante sabbatum quando inhabitata est terra Dominus regnavit decore indutus est indutus est Dominus fortitudine et praecinxit se etenim firmavit orbem terrae qui non commovebitur</VERS>
      <VERS vnumber="2">parata sedis tua ex tunc a saeculo tu es</VERS>
      <VERS vnumber="3">elevaverunt flumina Domine elevaverunt flumina vocem suam elevabunt flumina fluctus suos;</VERS>
      <VERS vnumber="4">a vocibus aquarum multarum mirabiles elationes maris mirabilis in altis Dominus</VERS>
      <VERS vnumber="5">testimonia tua credibilia facta sunt nimis domum tuam decet sanctitudo Domine in longitudine dierum</VERS>
    </CHAPTER>
    <CHAPTER cnumber="93">
      <VERS vnumber="1">psalmus David quarta sabbati Deus ultionum Dominus Deus ultionum libere egit</VERS>
      <VERS vnumber="2">exaltare qui iudicas terram redde retributionem superbis</VERS>
      <VERS vnumber="3">usquequo peccatores Domine usquequo peccatores gloriabuntur</VERS>
      <VERS vnumber="4">effabuntur et loquentur iniquitatem loquentur omnes qui operantur iniustitiam</VERS>
      <VERS vnumber="5">populum tuum Domine humiliaverunt et hereditatem tuam vexaverunt</VERS>
      <VERS vnumber="6">viduam et advenam interfecerunt et pupillos occiderunt</VERS>
      <VERS vnumber="7">et dixerunt non videbit Dominus nec intelleget Deus Iacob</VERS>
      <VERS vnumber="8">intellegite qui insipientes estis in populo et stulti aliquando sapite</VERS>
      <VERS vnumber="9">qui plantavit aurem non audiet aut qui finxit oculum non considerat</VERS>
      <VERS vnumber="10">qui corripit gentes non arguet qui docet hominem scientiam</VERS>
      <VERS vnumber="11">Dominus scit cogitationes hominum quoniam vanae sunt</VERS>
      <VERS vnumber="12">beatus homo quem tu erudieris Domine et de lege tua docueris eum</VERS>
      <VERS vnumber="13">ut mitiges ei a diebus malis donec fodiatur peccatori fovea</VERS>
      <VERS vnumber="14">quia non repellet Dominus plebem suam et hereditatem suam non derelinquet</VERS>
      <VERS vnumber="15">quoadusque iustitia convertatur in iudicium et qui iuxta illam omnes qui recto sunt corde diapsalma</VERS>
      <VERS vnumber="16">quis consurget mihi adversus malignantes aut quis stabit mecum adversus operantes iniquitatem</VERS>
      <VERS vnumber="17">nisi quia Dominus adiuvit me paulo minus habitavit in inferno anima mea</VERS>
      <VERS vnumber="18">si dicebam motus est pes meus misericordia tua Domine adiuvabat me</VERS>
      <VERS vnumber="19">secundum multitudinem dolorum meorum in corde meo consolationes tuae laetificaverunt animam meam</VERS>
      <VERS vnumber="20">numquid aderit tibi sedis iniquitatis qui fingis dolorem in praecepto</VERS>
      <VERS vnumber="21">captabunt in animam iusti et sanguinem innocentem condemnabunt</VERS>
      <VERS vnumber="22">et factus est Dominus mihi in refugium et Deus meus in adiutorem spei meae</VERS>
      <VERS vnumber="23">et reddet illis iniquitatem ipsorum et in malitia eorum disperdet eos disperdet illos Dominus Deus noster</VERS>
    </CHAPTER>
    <CHAPTER cnumber="94">
      <VERS vnumber="1">laus cantici David venite exultemus Domino iubilemus Deo salutari nostro</VERS>
      <VERS vnumber="2">praeoccupemus faciem eius in confessione et in psalmis iubilemus ei</VERS>
      <VERS vnumber="3">quoniam Deus magnus Dominus et rex magnus super omnes deos</VERS>
      <VERS vnumber="4">quia in manu eius fines terrae et altitudines montium ipsius sunt</VERS>
      <VERS vnumber="5">quoniam ipsius est mare et ipse fecit illud et siccam manus eius formaverunt</VERS>
      <VERS vnumber="6">venite adoremus et procidamus et ploremus ante Dominum qui fecit nos</VERS>
      <VERS vnumber="7">quia ipse est Deus noster et nos populus pascuae eius et oves manus eius</VERS>
      <VERS vnumber="8">hodie si vocem eius audieritis nolite obdurare corda vestra</VERS>
      <VERS vnumber="9">sicut in inritatione secundum diem temptationis in deserto ubi temptaverunt me patres vestri probaverunt me; et viderunt opera mea</VERS>
      <VERS vnumber="10">quadraginta annis offensus fui generationi illi et dixi semper errant corde</VERS>
      <VERS vnumber="11">et isti non cognoverunt vias meas ut iuravi in ira mea si intrabunt in requiem meam</VERS>
    </CHAPTER>
    <CHAPTER cnumber="95">
      <VERS vnumber="1">quando domus aedificabatur post captivitatem canticum huic David cantate Domino canticum novum cantate Domino omnis terra</VERS>
      <VERS vnumber="2">cantate Domino benedicite nomini eius adnuntiate diem de die salutare eius</VERS>
      <VERS vnumber="3">adnuntiate inter gentes gloriam eius in omnibus populis mirabilia eius</VERS>
      <VERS vnumber="4">quoniam magnus Dominus et laudabilis valde terribilis est super omnes deos</VERS>
      <VERS vnumber="5">quoniam omnes dii gentium daemonia at vero Dominus caelos fecit</VERS>
      <VERS vnumber="6">confessio et pulchritudo in conspectu eius sanctimonia et magnificentia in sanctificatione eius</VERS>
      <VERS vnumber="7">adferte Domino patriae gentium adferte Domino gloriam et honorem</VERS>
      <VERS vnumber="8">adferte Domino gloriam nomini eius tollite hostias et introite in atria eius</VERS>
      <VERS vnumber="9">adorate Dominum in atrio sancto eius commoveatur a facie eius universa terra</VERS>
      <VERS vnumber="10">dicite in gentibus quia Dominus regnavit etenim correxit orbem qui non movebitur iudicabit populos in aequitate</VERS>
      <VERS vnumber="11">laetentur caeli et exultet terra commoveatur mare et plenitudo eius</VERS>
      <VERS vnumber="12">gaudebunt campi et omnia quae in eis sunt tunc exultabunt omnia ligna silvarum</VERS>
      <VERS vnumber="13">a facie Domini quia venit quoniam venit iudicare terram iudicabit orbem terrae in aequitate et populos in veritate sua</VERS>
    </CHAPTER>
    <CHAPTER cnumber="96">
      <VERS vnumber="1">huic David quando terra eius restituta est Dominus regnavit exultet terra laetentur insulae multae</VERS>
      <VERS vnumber="2">nubes et caligo in circuitu eius iustitia et iudicium correctio sedis eius</VERS>
      <VERS vnumber="3">ignis ante ipsum praecedet et inflammabit in circuitu inimicos eius</VERS>
      <VERS vnumber="4">adluxerunt fulgora eius orbi terrae vidit et commota est terra</VERS>
      <VERS vnumber="5">montes sicut cera fluxerunt a facie Domini; a facie Domini omnis terrae</VERS>
      <VERS vnumber="6">adnuntiaverunt caeli iustitiam eius et viderunt omnes populi gloriam eius</VERS>
      <VERS vnumber="7">confundantur omnes qui adorant sculptilia qui gloriantur in simulacris suis adorate eum omnes angeli eius</VERS>
      <VERS vnumber="8">audivit et laetata est Sion et exultaverunt filiae Iudaeae propter iudicia tua Domine</VERS>
      <VERS vnumber="9">quoniam tu Dominus Altissimus super omnem terram nimis superexaltatus es super omnes deos</VERS>
      <VERS vnumber="10">qui diligitis Dominum odite malum custodit animas sanctorum suorum de manu peccatoris liberabit eos</VERS>
      <VERS vnumber="11">lux orta est iusto et rectis corde laetitia</VERS>
      <VERS vnumber="12">laetamini iusti in Domino et confitemini memoriae sanctificationis eius</VERS>
    </CHAPTER>
    <CHAPTER cnumber="97">
      <VERS vnumber="1">psalmus David cantate Domino canticum novum quoniam mirabilia fecit salvavit sibi dextera eius et brachium sanctum eius</VERS>
      <VERS vnumber="2">notum fecit Dominus salutare suum in conspectu gentium revelavit iustitiam suam</VERS>
      <VERS vnumber="3">recordatus est misericordiae suae et veritatem suam domui Israhel viderunt omnes termini terrae salutare Dei nostri</VERS>
      <VERS vnumber="4">iubilate Domino omnis terra cantate et exultate et psallite</VERS>
      <VERS vnumber="5">psallite Domino in cithara in cithara et voce psalmi</VERS>
      <VERS vnumber="6">in tubis ductilibus et voce tubae corneae iubilate in conspectu regis Domini</VERS>
      <VERS vnumber="7">moveatur mare et plenitudo eius orbis terrarum et qui habitant in eo</VERS>
      <VERS vnumber="8">flumina plaudent manu simul montes exultabunt</VERS>
      <VERS vnumber="9">a conspectu Domini quoniam venit iudicare terram iudicabit orbem terrarum in iustitia et populos in aequitate</VERS>
    </CHAPTER>
    <CHAPTER cnumber="98">
      <VERS vnumber="1">psalmus David Dominus regnavit irascantur populi qui sedet super cherubin moveatur terra</VERS>
      <VERS vnumber="2">Dominus in Sion magnus et excelsus est super omnes populos</VERS>
      <VERS vnumber="3">confiteantur nomini tuo magno quoniam terribile et sanctum est</VERS>
      <VERS vnumber="4">et honor regis iudicium diligit tu parasti directiones iudicium et iustitiam in Iacob tu fecisti</VERS>
      <VERS vnumber="5">exaltate Dominum Deum nostrum et adorate scabillum pedum eius quoniam sanctum est</VERS>
      <VERS vnumber="6">Moses et Aaron in sacerdotibus eius et Samuhel inter eos qui invocant nomen eius invocabant Dominum et ipse exaudiebat illos</VERS>
      <VERS vnumber="7">in columna nubis loquebatur ad eos custodiebant testimonia eius et praeceptum quod dedit illis</VERS>
      <VERS vnumber="8">Domine Deus noster tu exaudiebas illos Deus tu propitius fuisti eis et ulciscens in omnes adinventiones eorum</VERS>
      <VERS vnumber="9">exaltate Dominum Deum nostrum et adorate in monte sancto eius quoniam sanctus Dominus Deus noster</VERS>
    </CHAPTER>
    <CHAPTER cnumber="99">
      <VERS vnumber="1">psalmus in confessione</VERS>
      <VERS vnumber="2">iubilate Domino omnis terra servite Domino in laetitia introite in conspectu eius in exultatione</VERS>
      <VERS vnumber="3">scitote quoniam Dominus ipse est Deus ipse fecit nos et non ipsi nos populus eius et oves pascuae eius</VERS>
      <VERS vnumber="4">introite portas eius in confessione atria eius in hymnis confitemini illi laudate nomen eius</VERS>
      <VERS vnumber="5">quoniam suavis Dominus in aeternum misericordia eius et usque in generationem et generationem veritas eius</VERS>
    </CHAPTER>
    <CHAPTER cnumber="100">
      <VERS vnumber="1">David psalmus misericordiam et iudicium cantabo tibi Domine psallam</VERS>
      <VERS vnumber="2">et intellegam in via inmaculata quando venies ad me perambulabam in innocentia cordis mei in medio domus meae</VERS>
      <VERS vnumber="3">non proponebam ante oculos meos rem iniustam facientes praevaricationes odivi non adhesit mihi</VERS>
      <VERS vnumber="4">cor pravum declinante a me maligno non cognoscebam</VERS>
      <VERS vnumber="5">detrahentem secreto proximo suo hunc persequebar superbo oculo et insatiabili corde cum hoc non edebam</VERS>
      <VERS vnumber="6">oculi mei ad fideles terrae ut sederent mecum ambulans in via inmaculata hic mihi ministrabat</VERS>
      <VERS vnumber="7">non habitabat in medio domus meae qui facit superbiam qui loquitur iniqua non direxit in conspectu oculorum meorum</VERS>
      <VERS vnumber="8">in matutino interficiebam omnes peccatores terrae ut disperderem de civitate Domini omnes operantes iniquitatem</VERS>
    </CHAPTER>
    <CHAPTER cnumber="101">
      <VERS vnumber="1">oratio pauperis cum anxius fuerit et coram Domino effuderit precem suam</VERS>
      <VERS vnumber="2">Domine exaudi orationem meam et clamor meus ad te veniat</VERS>
      <VERS vnumber="3">non avertas faciem tuam a me in quacumque die tribulor inclina ad me aurem tuam in quacumque die invocavero te velociter exaudi me</VERS>
      <VERS vnumber="4">quia defecerunt sicut fumus dies mei et ossa mea sicut gremium aruerunt</VERS>
      <VERS vnumber="5">percussum est ut faenum et aruit cor meum quia oblitus sum comedere panem meum</VERS>
      <VERS vnumber="6">a voce gemitus mei adhesit os meum carni meae</VERS>
      <VERS vnumber="7">similis factus sum pelicano solitudinis factus sum sicut nycticorax in domicilio</VERS>
      <VERS vnumber="8">vigilavi et factus sum sicut passer solitarius in tecto</VERS>
      <VERS vnumber="9">tota die exprobrabant mihi inimici mei et qui laudabant me adversus me iurabant</VERS>
      <VERS vnumber="10">quia cinerem tamquam panem manducavi et poculum meum cum fletu miscebam</VERS>
      <VERS vnumber="11">a facie irae et indignationis tuae quia elevans adlisisti me</VERS>
      <VERS vnumber="12">dies mei sicut umbra declinaverunt et ego sicut faenum arui</VERS>
      <VERS vnumber="13">tu autem Domine in aeternum permanes et memoriale tuum in generationem et generationem</VERS>
      <VERS vnumber="14">tu exsurgens misereberis Sion quia tempus miserendi eius quia venit tempus</VERS>
      <VERS vnumber="15">quoniam placuerunt servis tuis lapides eius et terrae eius miserebuntur</VERS>
      <VERS vnumber="16">et timebunt gentes nomen Domini et omnes reges terrae gloriam tuam</VERS>
      <VERS vnumber="17">quia aedificabit Dominus Sion et videbitur in gloria sua</VERS>
      <VERS vnumber="18">respexit in orationem humilium et non sprevit precem eorum</VERS>
      <VERS vnumber="19">scribantur haec in generationem alteram et populus qui creabitur laudabit Dominum</VERS>
      <VERS vnumber="20">quia prospexit de excelso sancto suo Dominus de caelo in terram aspexit</VERS>
      <VERS vnumber="21">ut audiret gemitum conpeditorum ut solvat filios interemptorum</VERS>
      <VERS vnumber="22">ut adnuntiet in Sion nomen Domini et laudem suam in Hierusalem</VERS>
      <VERS vnumber="23">in conveniendo populos in unum et reges ut serviant Domino</VERS>
      <VERS vnumber="24">respondit ei in via virtutis suae paucitatem dierum meorum nuntia mihi</VERS>
      <VERS vnumber="25">ne revoces me in dimidio dierum meorum in generationem et generationem anni tui</VERS>
      <VERS vnumber="26">initio tu Domine terram fundasti et opera manuum tuarum sunt caeli</VERS>
      <VERS vnumber="27">ipsi peribunt tu autem permanes et omnes sicut vestimentum veterescent et sicut opertorium mutabis eos et mutabuntur</VERS>
      <VERS vnumber="28">tu autem idem ipse es et anni tui non deficient</VERS>
      <VERS vnumber="29">filii servorum tuorum habitabunt et semen eorum in saeculum dirigetur</VERS>
    </CHAPTER>
    <CHAPTER cnumber="102">
      <VERS vnumber="1">ipsi David benedic anima mea Domino et omnia quae intra me sunt nomini sancto eius</VERS>
      <VERS vnumber="2">benedic anima mea Domino et noli oblivisci omnes retributiones eius</VERS>
      <VERS vnumber="3">qui propitiatur omnibus iniquitatibus tuis qui sanat omnes infirmitates tuas</VERS>
      <VERS vnumber="4">qui redimit de interitu vitam tuam qui coronat te in misericordia et miserationibus</VERS>
      <VERS vnumber="5">qui replet in bonis desiderium tuum renovabitur ut aquilae iuventus tua</VERS>
      <VERS vnumber="6">faciens misericordias Dominus et iudicium omnibus iniuriam patientibus</VERS>
      <VERS vnumber="7">notas fecit vias suas Mosi filiis Israhel voluntates suas</VERS>
      <VERS vnumber="8">miserator et misericors Dominus longanimis et multum misericors</VERS>
      <VERS vnumber="9">non in perpetuum irascetur neque in aeternum comminabitur</VERS>
      <VERS vnumber="10">non secundum peccata nostra fecit nobis nec secundum iniustitias nostras retribuit nobis</VERS>
      <VERS vnumber="11">quoniam secundum altitudinem caeli a terra corroboravit misericordiam suam super timentes se</VERS>
      <VERS vnumber="12">quantum distat ortus ab occidente longe fecit a nobis iniquitates nostras</VERS>
      <VERS vnumber="13">quomodo miseretur pater filiorum misertus est Dominus timentibus se</VERS>
      <VERS vnumber="14">quoniam ipse cognovit figmentum nostrum recordatus est quoniam pulvis sumus</VERS>
      <VERS vnumber="15">homo sicut faenum dies eius tamquam flos agri sic efflorebit</VERS>
      <VERS vnumber="16">quoniam spiritus pertransivit in illo et non subsistet et non cognoscet amplius locum suum</VERS>
      <VERS vnumber="17">misericordia autem Domini ab aeterno et usque in aeternum super timentes eum et iustitia illius in filios filiorum</VERS>
      <VERS vnumber="18">his qui servant testamentum eius et memores sunt mandatorum ipsius ad faciendum ea</VERS>
      <VERS vnumber="19">Dominus in caelo paravit sedem suam et regnum ipsius omnibus dominabitur</VERS>
      <VERS vnumber="20">benedicite Domino angeli eius potentes virtute facientes verbum illius ad audiendam vocem sermonum eius</VERS>
      <VERS vnumber="21">benedicite Domino omnes virtutes eius ministri eius qui facitis voluntatem eius</VERS>
      <VERS vnumber="22">benedicite Domino omnia opera eius in omni loco dominationis ipsius benedic anima mea Domino</VERS>
    </CHAPTER>
    <CHAPTER cnumber="103">
      <VERS vnumber="1">ipsi David benedic anima mea Domino Domine Deus meus magnificatus es vehementer confessionem et decorem induisti</VERS>
      <VERS vnumber="2">amictus lumine sicut vestimento extendens caelum sicut pellem</VERS>
      <VERS vnumber="3">qui tegis in aquis superiora eius qui ponis nubem ascensum tuum qui ambulas super pinnas ventorum</VERS>
      <VERS vnumber="4">qui facis angelos tuos spiritus et ministros tuos ignem urentem</VERS>
      <VERS vnumber="5">qui fundasti terram super stabilitatem suam non inclinabitur in saeculum saeculi</VERS>
      <VERS vnumber="6">abyssus sicut vestimentum amictus eius super montes stabunt aquae</VERS>
      <VERS vnumber="7">ab increpatione tua fugient a voce tonitrui tui formidabunt</VERS>
      <VERS vnumber="8">ascendunt montes et descendunt campi in locum quem fundasti eis</VERS>
      <VERS vnumber="9">terminum posuisti quem non transgredientur neque convertentur operire terram</VERS>
      <VERS vnumber="10">qui emittis fontes in convallibus inter medium montium pertransibunt aquae</VERS>
      <VERS vnumber="11">potabunt omnes bestiae agri expectabunt onagri in siti sua</VERS>
      <VERS vnumber="12">super ea volucres caeli habitabunt de medio petrarum dabunt vocem</VERS>
      <VERS vnumber="13">rigans montes de superioribus suis de fructu operum tuorum satiabitur terra</VERS>
      <VERS vnumber="14">producens faenum iumentis et herbam servituti hominum ut educas panem de terra</VERS>
      <VERS vnumber="15">et vinum laetificat cor hominis ut exhilaret faciem in oleo et panis cor hominis confirmat</VERS>
      <VERS vnumber="16">saturabuntur ligna campi et cedri Libani quas plantavit</VERS>
      <VERS vnumber="17">illic passeres nidificabunt erodii domus dux est eorum</VERS>
      <VERS vnumber="18">montes excelsi cervis petra refugium erinaciis</VERS>
      <VERS vnumber="19">fecit lunam in tempora sol cognovit occasum suum</VERS>
      <VERS vnumber="20">posuisti tenebras et facta est nox in ipsa pertransibunt omnes bestiae silvae</VERS>
      <VERS vnumber="21">catuli leonum rugientes ut rapiant et quaerant a Deo escam sibi</VERS>
      <VERS vnumber="22">ortus est sol et congregati sunt et in cubilibus suis conlocabuntur</VERS>
      <VERS vnumber="23">exibit homo ad opus suum et ad operationem suam usque ad vesperum</VERS>
      <VERS vnumber="24">quam magnificata sunt opera tua Domine omnia in sapientia fecisti impleta est terra possessione tua</VERS>
      <VERS vnumber="25">hoc mare magnum et spatiosum manibus; illic reptilia quorum non est numerus animalia pusilla cum magnis</VERS>
      <VERS vnumber="26">illic naves pertransibunt draco iste quem formasti ad inludendum ei</VERS>
      <VERS vnumber="27">omnia a te expectant ut des illis escam in tempore</VERS>
      <VERS vnumber="28">dante te illis colligent aperiente te manum tuam omnia implebuntur bonitate</VERS>
      <VERS vnumber="29">avertente autem te faciem turbabuntur auferes spiritum eorum et deficient et in pulverem suum revertentur</VERS>
      <VERS vnumber="30">emittes spiritum tuum et creabuntur et renovabis faciem terrae</VERS>
      <VERS vnumber="31">sit gloria Domini in saeculum laetabitur Dominus in operibus suis</VERS>
      <VERS vnumber="32">qui respicit terram et facit eam tremere qui tangit montes et fumigant</VERS>
      <VERS vnumber="33">cantabo Domino in vita mea psallam Deo meo quamdiu sum</VERS>
      <VERS vnumber="34">iucundum sit ei eloquium meum ego vero delectabor in Domino</VERS>
      <VERS vnumber="35">deficiant peccatores a terra et iniqui ita ut non sint benedic anima mea Domino</VERS>
    </CHAPTER>
    <CHAPTER cnumber="104">
      <VERS vnumber="1">alleluia confitemini Domino et invocate nomen eius adnuntiate inter gentes opera eius</VERS>
      <VERS vnumber="2">cantate ei et psallite ei narrate omnia mirabilia eius</VERS>
      <VERS vnumber="3">laudamini in nomine sancto eius laetetur cor quaerentium Dominum</VERS>
      <VERS vnumber="4">quaerite Dominum et confirmamini quaerite faciem eius semper</VERS>
      <VERS vnumber="5">mementote mirabilium eius quae fecit prodigia eius et iudicia oris eius</VERS>
      <VERS vnumber="6">semen Abraham servi eius filii Iacob electi eius</VERS>
      <VERS vnumber="7">ipse Dominus Deus noster in universa terra iudicia eius</VERS>
      <VERS vnumber="8">memor fuit in saeculum testamenti sui verbi quod mandavit in mille generationes</VERS>
      <VERS vnumber="9">quod disposuit ad Abraham et iuramenti sui ad Isaac</VERS>
      <VERS vnumber="10">et statuit illud Iacob in praeceptum et Israhel in testamentum aeternum</VERS>
      <VERS vnumber="11">dicens tibi dabo terram Chanaan funiculum hereditatis vestrae</VERS>
      <VERS vnumber="12">cum essent numero breves paucissimos et incolas eius</VERS>
      <VERS vnumber="13">et pertransierunt de gente in gentem et de regno ad populum alterum</VERS>
      <VERS vnumber="14">non reliquit hominem nocere eis et corripuit pro eis reges</VERS>
      <VERS vnumber="15">nolite tangere christos meos et in prophetis meis nolite malignari</VERS>
      <VERS vnumber="16">et vocavit famem super terram omne firmamentum panis contrivit</VERS>
      <VERS vnumber="17">misit ante eos virum in servum venundatus est Ioseph</VERS>
      <VERS vnumber="18">humiliaverunt in conpedibus pedes eius ferrum pertransiit anima eius</VERS>
      <VERS vnumber="19">donec veniret verbum eius eloquium Domini inflammavit eum</VERS>
      <VERS vnumber="20">misit rex et solvit eum princeps populorum et dimisit eum</VERS>
      <VERS vnumber="21">constituit eum dominum domus suae et principem omnis possessionis suae</VERS>
      <VERS vnumber="22">ut erudiret principes eius sicut semet ipsum et senes eius prudentiam doceret</VERS>
      <VERS vnumber="23">et intravit Israhel in Aegyptum et Iacob accola fuit in terra Cham</VERS>
      <VERS vnumber="24">et auxit populum eius vehementer et firmavit eum super inimicos eius</VERS>
      <VERS vnumber="25">convertit cor eorum ut odirent populum eius ut dolum facerent in servos eius</VERS>
      <VERS vnumber="26">misit Mosen servum suum Aaron quem elegit ipsum</VERS>
      <VERS vnumber="27">posuit in eis verba signorum suorum et prodigiorum in terra Cham</VERS>
      <VERS vnumber="28">misit tenebras et obscuravit et non exacerbavit sermones suos</VERS>
      <VERS vnumber="29">convertit aquas eorum in sanguinem et occidit pisces eorum</VERS>
      <VERS vnumber="30">dedit terra eorum ranas in penetrabilibus regum ipsorum</VERS>
      <VERS vnumber="31">dixit et venit cynomia et scinifes in omnibus finibus eorum</VERS>
      <VERS vnumber="32">posuit pluvias eorum grandinem ignem conburentem in terra ipsorum</VERS>
      <VERS vnumber="33">et percussit vineas eorum et ficulneas eorum et contrivit lignum finium eorum</VERS>
      <VERS vnumber="34">dixit et venit lucusta et bruchus cuius non erat numerus</VERS>
      <VERS vnumber="35">et comedit omne faenum in terra eorum et comedit omnem fructum terrae eorum</VERS>
      <VERS vnumber="36">et percussit omne primogenitum in terra eorum primitias omnis laboris eorum</VERS>
      <VERS vnumber="37">et eduxit eos in argento et auro et non erat in tribubus eorum infirmus</VERS>
      <VERS vnumber="38">laetata est Aegyptus in profectione eorum quia incubuit timor eorum super eos</VERS>
      <VERS vnumber="39">expandit nubem in protectionem eorum et ignem ut luceret eis per noctem</VERS>
      <VERS vnumber="40">petierunt et venit coturnix et panem caeli saturavit eos</VERS>
      <VERS vnumber="41">disrupit petram et fluxerunt aquae abierunt in sicco flumina</VERS>
      <VERS vnumber="42">quoniam memor fuit verbi sancti sui quod habuit ad Abraham puerum suum</VERS>
      <VERS vnumber="43">et eduxit populum suum in exultatione %et; electos suos in laetitia</VERS>
      <VERS vnumber="44">et dedit illis regiones gentium et labores populorum possederunt</VERS>
      <VERS vnumber="45">ut custodiant iustificationes eius et legem eius requirant</VERS>
    </CHAPTER>
    <CHAPTER cnumber="105">
      <VERS vnumber="1">alleluia confitemini Domino quoniam bonus quoniam in saeculum misericordia eius</VERS>
      <VERS vnumber="2">quis loquetur potentias Domini auditas faciet omnes laudes eius</VERS>
      <VERS vnumber="3">beati qui custodiunt iudicium et faciunt iustitiam in omni tempore</VERS>
      <VERS vnumber="4">memento nostri Domine in beneplacito populi tui visita nos in salutari tuo</VERS>
      <VERS vnumber="5">ad videndum in bonitate electorum tuorum ad laetandum in laetitia gentis tuae et lauderis cum hereditate tua</VERS>
      <VERS vnumber="6">peccavimus cum patribus nostris iniuste egimus iniquitatem fecimus</VERS>
      <VERS vnumber="7">patres nostri in Aegypto non intellexerunt mirabilia tua non fuerunt memores multitudinis misericordiae tuae et inritaverunt ascendentes in mare mare; Rubrum</VERS>
      <VERS vnumber="8">et salvavit eos propter nomen suum ut notam faceret potentiam suam</VERS>
      <VERS vnumber="9">et increpuit mare Rubrum et exsiccatum est et deduxit eos in abyssis sicut in deserto</VERS>
      <VERS vnumber="10">et salvavit eos de manu odientium et redemit eos de manu inimici</VERS>
      <VERS vnumber="11">et operuit aqua tribulantes eos unus ex eis non remansit</VERS>
      <VERS vnumber="12">et crediderunt in verbis eius et laudaverunt laudem eius</VERS>
      <VERS vnumber="13">cito fecerunt obliti sunt operum eius non sustinuerunt consilium eius</VERS>
      <VERS vnumber="14">et concupierunt concupiscentiam in deserto et temptaverunt Deum in inaquoso</VERS>
      <VERS vnumber="15">et dedit eis petitionem ipsorum et misit saturitatem in anima eorum</VERS>
      <VERS vnumber="16">et inritaverunt Mosen in castris Aaron sanctum Domini</VERS>
      <VERS vnumber="17">aperta est terra et degluttivit Dathan et operuit super congregationem Abiron</VERS>
      <VERS vnumber="18">et exarsit ignis in synagoga eorum flamma conbusit peccatores</VERS>
      <VERS vnumber="19">et fecerunt vitulum in Choreb et adoraverunt sculptile</VERS>
      <VERS vnumber="20">et mutaverunt gloriam suam in similitudine vituli comedentis faenum</VERS>
      <VERS vnumber="21">obliti sunt Deum qui salvavit eos qui fecit magnalia in Aegypto</VERS>
      <VERS vnumber="22">mirabilia in terra Cham terribilia in mari Rubro</VERS>
      <VERS vnumber="23">et dixit ut disperderet eos si non Moses electus eius stetisset in confractione in conspectu eius ut averteret iram eius ne disperderet eos</VERS>
      <VERS vnumber="24">et pro nihilo habuerunt terram desiderabilem non crediderunt verbo eius</VERS>
      <VERS vnumber="25">et murmurabant in tabernaculis suis non exaudierunt vocem Domini</VERS>
      <VERS vnumber="26">et elevavit manum suam super eos ut prosterneret eos in deserto</VERS>
      <VERS vnumber="27">et ut deiceret semen eorum in nationibus et dispergeret eos in regionibus</VERS>
      <VERS vnumber="28">et initiati sunt Beelphegor et comederunt sacrificia mortuorum</VERS>
      <VERS vnumber="29">et inritaverunt eum in adinventionibus suis et multiplicata est in eis ruina</VERS>
      <VERS vnumber="30">et stetit Finees et placavit et cessavit quassatio</VERS>
      <VERS vnumber="31">et reputatum est ei in iustitiam in generatione et generationem usque in sempiternum</VERS>
      <VERS vnumber="32">et inritaverunt ad aquam Contradictionis et vexatus est Moses propter eos</VERS>
      <VERS vnumber="33">quia exacerbaverunt spiritum eius et distinxit in labiis suis</VERS>
      <VERS vnumber="34">non disperdiderunt gentes quas dixit Dominus illis</VERS>
      <VERS vnumber="35">et commixti sunt inter gentes et didicerunt opera eorum</VERS>
      <VERS vnumber="36">et servierunt sculptilibus eorum et factum est illis in scandalum</VERS>
      <VERS vnumber="37">et immolaverunt filios suos et filias suas daemoniis</VERS>
      <VERS vnumber="38">et effuderunt sanguinem innocentem sanguinem filiorum suorum et filiarum suarum; quas sacrificaverunt sculptilibus Chanaan et interfecta est terra in sanguinibus</VERS>
      <VERS vnumber="39">et contaminata est in operibus eorum et fornicati sunt in adinventionibus suis</VERS>
      <VERS vnumber="40">et iratus est furore Dominus in populo suo et abominatus est hereditatem suam</VERS>
      <VERS vnumber="41">et tradidit eos in manus gentium et dominati sunt eorum qui oderant eos</VERS>
      <VERS vnumber="42">et tribulaverunt eos inimici eorum et humiliati sunt sub manibus eorum</VERS>
      <VERS vnumber="43">saepe liberavit eos ipsi autem exacerbaverunt eum in consilio suo et humiliati sunt in iniquitatibus suis</VERS>
      <VERS vnumber="44">et vidit cum tribularentur et audiret orationem eorum</VERS>
      <VERS vnumber="45">et memor fuit testamenti sui et paenituit eum secundum multitudinem misericordiae suae</VERS>
      <VERS vnumber="46">et dedit eos in misericordias in conspectu omnium qui ceperant eos</VERS>
      <VERS vnumber="47">salvos fac nos Domine Deus noster et congrega nos de nationibus ut confiteamur nomini tuo sancto et gloriemur in laude tua</VERS>
      <VERS vnumber="48">benedictus Dominus Deus Israhel a saeculo et usque in saeculum et dicet omnis populus fiat fiat</VERS>
    </CHAPTER>
    <CHAPTER cnumber="106">
      <VERS vnumber="1">alleluia confitemini Domino quoniam bonus quoniam in saeculum misericordia eius</VERS>
      <VERS vnumber="2">dicant qui redempti sunt a Domino quos redemit de manu inimici de regionibus congregavit eos</VERS>
      <VERS vnumber="3">a solis ortu et occasu et ab aquilone et mari</VERS>
      <VERS vnumber="4">erraverunt in solitudine in inaquoso viam civitatis habitaculi non invenerunt</VERS>
      <VERS vnumber="5">esurientes et sitientes anima eorum in ipsis defecit</VERS>
      <VERS vnumber="6">et clamaverunt ad Dominum cum tribularentur et de necessitatibus eorum eripuit eos</VERS>
      <VERS vnumber="7">et deduxit eos in viam rectam ut irent in civitatem habitationis</VERS>
      <VERS vnumber="8">confiteantur Domino misericordiae eius et mirabilia eius filiis hominum</VERS>
      <VERS vnumber="9">quia satiavit animam inanem et animam esurientem satiavit bonis</VERS>
      <VERS vnumber="10">sedentes in tenebris et umbra mortis vinctos in mendicitate et ferro</VERS>
      <VERS vnumber="11">quia exacerbaverunt eloquia Dei et consilium Altissimi inritaverunt</VERS>
      <VERS vnumber="12">et humiliatum est in laboribus cor eorum infirmati sunt nec fuit qui adiuvaret</VERS>
      <VERS vnumber="13">et clamaverunt ad Dominum cum tribularentur et de necessitatibus eorum liberavit eos</VERS>
      <VERS vnumber="14">et eduxit eos de tenebris et umbra mortis et vincula eorum disrupit</VERS>
      <VERS vnumber="15">confiteantur Domino misericordiae eius et mirabilia eius filiis hominum</VERS>
      <VERS vnumber="16">quia contrivit portas aereas et vectes ferreos confregit</VERS>
      <VERS vnumber="17">suscepit eos de via iniquitatis eorum propter iniustitias enim suas humiliati sunt</VERS>
      <VERS vnumber="18">omnem escam abominata est anima eorum et adpropinquaverunt usque ad portas mortis</VERS>
      <VERS vnumber="19">et clamaverunt ad Dominum cum tribularentur et de necessitatibus eorum liberavit eos</VERS>
      <VERS vnumber="20">misit verbum suum et sanavit eos et eripuit eos de interitionibus eorum</VERS>
      <VERS vnumber="21">confiteantur Domino misericordiae eius et mirabilia eius filiis hominum</VERS>
      <VERS vnumber="22">et sacrificent sacrificium laudis et adnuntient opera eius in exultatione</VERS>
      <VERS vnumber="23">qui descendunt mare in navibus facientes operationem in aquis multis</VERS>
      <VERS vnumber="24">ipsi viderunt opera Domini et mirabilia eius in profundo</VERS>
      <VERS vnumber="25">dixit et stetit spiritus procellae et exaltati sunt fluctus eius</VERS>
      <VERS vnumber="26">ascendunt usque ad caelos et descendunt usque ad abyssos anima eorum in malis tabescebat</VERS>
      <VERS vnumber="27">turbati sunt et moti sunt sicut ebrius et omnis sapientia eorum devorata est</VERS>
      <VERS vnumber="28">et clamaverunt ad Dominum cum tribularentur et de necessitatibus eorum eduxit eos</VERS>
      <VERS vnumber="29">et statuit procellam %eius; in auram et siluerunt fluctus eius</VERS>
      <VERS vnumber="30">et laetati sunt quia siluerunt et deduxit eos in portum voluntatis eorum</VERS>
      <VERS vnumber="31">confiteantur Domino misericordiae eius et mirabilia eius filiis hominum</VERS>
      <VERS vnumber="32">exaltent eum in ecclesia plebis et in cathedra seniorum laudent eum</VERS>
      <VERS vnumber="33">posuit flumina in desertum et exitus aquarum in sitim</VERS>
      <VERS vnumber="34">terram fructiferam in salsuginem a malitia inhabitantium in ea</VERS>
      <VERS vnumber="35">posuit desertum in stagna aquarum et terram sine aqua in exitus aquarum</VERS>
      <VERS vnumber="36">et conlocavit illic esurientes et constituerunt civitatem habitationis</VERS>
      <VERS vnumber="37">et seminaverunt agros et plantaverunt vineas et fecerunt fructum nativitatis</VERS>
      <VERS vnumber="38">et benedixit eis et multiplicati sunt nimis et iumenta eorum non minoravit</VERS>
      <VERS vnumber="39">et pauci facti sunt et vexati sunt a tribulatione malorum et dolore</VERS>
      <VERS vnumber="40">effusa est contemptio super principes et errare fecit eos in invio et non in via</VERS>
      <VERS vnumber="41">et adiuvit pauperem de inopia et posuit sicut oves familias</VERS>
      <VERS vnumber="42">videbunt recti et laetabuntur et omnis iniquitas oppilabit os suum</VERS>
      <VERS vnumber="43">quis sapiens et custodiet haec et intellegent misericordias Domini</VERS>
    </CHAPTER>
    <CHAPTER cnumber="107">
      <VERS vnumber="1">canticum psalmi David</VERS>
      <VERS vnumber="2">paratum cor meum Deus paratum cor meum cantabo et psallam in gloria mea</VERS>
      <VERS vnumber="3">exsurge psalterium et cithara exsurgam diluculo</VERS>
      <VERS vnumber="4">confitebor tibi in populis Domine et psallam tibi in nationibus</VERS>
      <VERS vnumber="5">quia magna super caelos misericordia tua et usque ad nubes veritas tua</VERS>
      <VERS vnumber="6">exaltare super caelos Deus et super omnem terram gloria tua</VERS>
      <VERS vnumber="7">ut liberentur dilecti tui salvum fac dextera tua et exaudi me</VERS>
      <VERS vnumber="8">Deus locutus est in sancto suo exaltabor et dividam Sicima et convallem tabernaculorum dimetiar</VERS>
      <VERS vnumber="9">meus est Galaad et meus est Manasse et Effraim susceptio capitis mei Iuda rex meus</VERS>
      <VERS vnumber="10">Moab lebes spei meae in Idumeam extendam calciamentum meum mihi alienigenae amici facti sunt</VERS>
      <VERS vnumber="11">quis deducet me in civitatem munitam quis deducet me usque in Idumeam</VERS>
      <VERS vnumber="12">nonne tu Deus qui reppulisti nos et non exibis Deus in virtutibus nostris</VERS>
      <VERS vnumber="13">da nobis auxilium de tribulatione quia vana salus hominis</VERS>
      <VERS vnumber="14">in Deo faciemus virtutem et ipse ad nihilum deducet inimicos nostros</VERS>
    </CHAPTER>
    <CHAPTER cnumber="108">
      <VERS vnumber="1">in finem David psalmus</VERS>
      <VERS vnumber="2">Deus laudem meam ne tacueris quia os peccatoris et os dolosi super me apertum est</VERS>
      <VERS vnumber="3">locuti sunt adversum me lingua dolosa et sermonibus odii circuierunt me et expugnaverunt me gratis</VERS>
      <VERS vnumber="4">pro eo ut me diligerent detrahebant mihi ego autem orabam</VERS>
      <VERS vnumber="5">et posuerunt adversus me mala pro bonis et odium pro dilectione mea</VERS>
      <VERS vnumber="6">constitue super eum peccatorem et diabulus stet a dextris eius</VERS>
      <VERS vnumber="7">cum iudicatur exeat condemnatus et oratio eius fiat in peccatum</VERS>
      <VERS vnumber="8">fiant dies eius pauci et episcopatum eius accipiat alter</VERS>
      <VERS vnumber="9">fiant filii eius orfani et uxor eius vidua</VERS>
      <VERS vnumber="10">nutantes transferantur filii eius et mendicent eiciantur de habitationibus suis</VERS>
      <VERS vnumber="11">scrutetur fenerator omnem substantiam eius et diripiant alieni labores eius</VERS>
      <VERS vnumber="12">non sit illi adiutor nec sit qui misereatur pupillis eius</VERS>
      <VERS vnumber="13">fiant nati eius in interitum in generatione una deleatur nomen eius</VERS>
      <VERS vnumber="14">in memoriam redeat iniquitas patrum eius in conspectu Domini et peccatum matris eius non deleatur</VERS>
      <VERS vnumber="15">fiant contra Dominum semper et dispereat de terra memoria eorum</VERS>
      <VERS vnumber="16">pro eo quod non est recordatus facere misericordiam</VERS>
      <VERS vnumber="17">et persecutus est hominem inopem et mendicum et conpunctum corde mortificare</VERS>
      <VERS vnumber="18">et dilexit maledictionem et veniet ei et noluit benedictionem et elongabitur ab eo et induit maledictionem sicut vestimentum et intravit sicut aqua in interiora eius et sicut oleum in ossibus eius</VERS>
      <VERS vnumber="19">fiat ei sicut vestimentum quo operitur et sicut zona qua semper praecingitur</VERS>
      <VERS vnumber="20">hoc opus eorum qui detrahunt mihi apud Dominum et qui loquuntur mala adversus animam meam</VERS>
      <VERS vnumber="21">et tu Domine Domine fac mecum propter nomen tuum quia suavis misericordia tua libera me</VERS>
      <VERS vnumber="22">quia egenus et pauper ego sum et cor meum turbatum est intra me</VERS>
      <VERS vnumber="23">sicut umbra cum declinat ablatus sum excussus sum sicut lucustae</VERS>
      <VERS vnumber="24">genua mea infirmata sunt a ieiunio et caro mea inmutata est propter oleum</VERS>
      <VERS vnumber="25">et ego factus sum obprobrium illis viderunt me moverunt capita sua</VERS>
      <VERS vnumber="26">adiuva me Domine Deus meus salvum fac me secundum misericordiam tuam</VERS>
      <VERS vnumber="27">et sciant quia manus tua haec tu Domine fecisti eam</VERS>
      <VERS vnumber="28">maledicent illi et tu benedices qui insurgunt in me confundantur servus autem tuus laetabitur</VERS>
      <VERS vnumber="29">induantur qui detrahunt mihi pudore et operiantur sicut deploide confusione sua</VERS>
      <VERS vnumber="30">confitebor Domino nimis in ore meo et in medio multorum laudabo eum</VERS>
      <VERS vnumber="31">quia adstetit a dextris pauperis ut salvam faceret a persequentibus animam meam</VERS>
    </CHAPTER>
    <CHAPTER cnumber="109">
      <VERS vnumber="1">David psalmus dixit Dominus Domino meo sede a dextris meis donec ponam inimicos tuos scabillum pedum tuorum</VERS>
      <VERS vnumber="2">virgam virtutis tuae emittet Dominus ex Sion dominare in medio inimicorum tuorum</VERS>
      <VERS vnumber="3">tecum principium in die virtutis tuae in splendoribus sanctorum ex utero ante luciferum genui te</VERS>
      <VERS vnumber="4">iuravit Dominus et non paenitebit eum tu es sacerdos in aeternum secundum ordinem Melchisedech</VERS>
      <VERS vnumber="5">Dominus a dextris tuis confregit in die irae suae reges</VERS>
      <VERS vnumber="6">iudicabit in nationibus implebit cadavera conquassabit capita in terra multorum</VERS>
      <VERS vnumber="7">de torrente in via bibet propterea exaltabit caput</VERS>
    </CHAPTER>
    <CHAPTER cnumber="110">
      <VERS vnumber="1">alleluia reversionis Aggei et Zacchariae confitebor tibi Domine in toto corde meo in consilio iustorum et congregatione</VERS>
      <VERS vnumber="2">magna opera Domini exquisita in omnes voluntates eius</VERS>
      <VERS vnumber="3">confessio et magnificentia opus eius et iustitia eius manet in saeculum saeculi</VERS>
      <VERS vnumber="4">memoriam fecit mirabilium suorum misericors et miserator Dominus</VERS>
      <VERS vnumber="5">escam dedit timentibus se memor erit in saeculum testamenti sui</VERS>
      <VERS vnumber="6">virtutem operum suorum adnuntiabit populo suo</VERS>
      <VERS vnumber="7">ut det illis hereditatem gentium opera manuum eius veritas et iudicium</VERS>
      <VERS vnumber="8">fidelia omnia mandata eius confirmata in saeculum saeculi facta in veritate et aequitate</VERS>
      <VERS vnumber="9">redemptionem misit populo suo mandavit in aeternum testamentum suum sanctum et terribile nomen eius</VERS>
      <VERS vnumber="10">initium sapientiae timor Domini intellectus bonus omnibus facientibus eum laudatio eius manet in saeculum %saeculi;</VERS>
    </CHAPTER>
    <CHAPTER cnumber="111">
      <VERS vnumber="1">alleluia reversionis Aggei et Zacchariae beatus vir qui timet Dominum in mandatis eius volet nimis</VERS>
      <VERS vnumber="2">potens in terra erit semen eius generatio rectorum benedicetur</VERS>
      <VERS vnumber="3">gloria et divitiae in domo eius et iustitia eius manet in saeculum saeculi</VERS>
      <VERS vnumber="4">exortum est in tenebris lumen rectis misericors et miserator et iustus</VERS>
      <VERS vnumber="5">iucundus homo qui miseretur et commodat disponet sermones suos in iudicio</VERS>
      <VERS vnumber="6">quia in aeternum non commovebitur</VERS>
      <VERS vnumber="7">in memoria aeterna erit iustus ab auditione mala non timebit paratum cor eius sperare in Domino</VERS>
      <VERS vnumber="8">confirmatum est cor eius non commovebitur donec dispiciat inimicos suos</VERS>
      <VERS vnumber="9">dispersit dedit pauperibus iustitia eius manet in saeculum saeculi cornu eius exaltabitur in gloria</VERS>
      <VERS vnumber="10">peccator videbit et irascetur dentibus suis fremet et tabescet desiderium peccatorum peribit</VERS>
    </CHAPTER>
    <CHAPTER cnumber="112">
      <VERS vnumber="1">alleluia laudate pueri Dominum laudate nomen Domini</VERS>
      <VERS vnumber="2">sit nomen Domini benedictum ex hoc nunc et usque in saeculum</VERS>
      <VERS vnumber="3">a solis ortu usque ad occasum laudabile nomen Domini</VERS>
      <VERS vnumber="4">excelsus super omnes gentes Dominus super caelos gloria eius</VERS>
      <VERS vnumber="5">quis sicut Dominus Deus noster qui in altis habitat</VERS>
      <VERS vnumber="6">et humilia respicit in caelo et in terra</VERS>
      <VERS vnumber="7">suscitans a terra inopem et de stercore erigens pauperem</VERS>
      <VERS vnumber="8">ut conlocet eum cum principibus cum principibus populi sui</VERS>
      <VERS vnumber="9">qui habitare facit sterilem in domo matrem filiorum laetantem</VERS>
    </CHAPTER>
    <CHAPTER cnumber="113">
      <VERS vnumber="1">alleluia in exitu Israhel de Aegypto domus Iacob de populo barbaro</VERS>
      <VERS vnumber="2">facta est Iudaea sanctificatio eius Israhel potestas eius</VERS>
      <VERS vnumber="3">mare vidit et fugit Iordanis conversus est retrorsum</VERS>
      <VERS vnumber="4">montes exultaverunt ut arietes colles sicut agni ovium</VERS>
      <VERS vnumber="5">quid est tibi mare quod fugisti et tu Iordanis quia conversus es retrorsum</VERS>
      <VERS vnumber="6">montes exultastis sicut arietes et colles sicut agni ovium</VERS>
      <VERS vnumber="7">a facie Domini mota est terra a facie Dei Iacob</VERS>
      <VERS vnumber="8">qui convertit petram in stagna aquarum et rupem in fontes aquarum</VERS>
      <VERS vnumber="9">non nobis Domine non nobis sed nomini tuo da gloriam</VERS>
      <VERS vnumber="10">super misericordia tua et veritate tua nequando dicant gentes ubi est Deus eorum</VERS>
      <VERS vnumber="11">Deus autem noster in caelo omnia quaecumque voluit fecit</VERS>
      <VERS vnumber="12">simulacra gentium argentum et aurum opera manuum hominum</VERS>
      <VERS vnumber="13">os habent et non loquentur oculos habent et non videbunt</VERS>
      <VERS vnumber="14">aures habent et non audient nares habent et non odorabuntur</VERS>
      <VERS vnumber="15">manus habent et non palpabunt pedes habent et non ambulabunt non clamabunt in gutture suo</VERS>
      <VERS vnumber="16">similes illis fiant qui faciunt ea et omnes qui confidunt in eis</VERS>
      <VERS vnumber="17">domus Israhel speravit in Domino adiutor eorum et protector eorum est</VERS>
      <VERS vnumber="18">domus Aaron speravit in Domino adiutor eorum et protector eorum est</VERS>
      <VERS vnumber="19">qui timent Dominum speraverunt in Domino adiutor eorum et protector eorum est</VERS>
      <VERS vnumber="20">Dominus memor fuit nostri et benedixit nobis benedixit domui Israhel benedixit domui Aaron</VERS>
      <VERS vnumber="21">benedixit omnibus qui timent Dominum pusillis cum maioribus</VERS>
      <VERS vnumber="22">adiciat Dominus super vos super vos et super filios vestros</VERS>
      <VERS vnumber="23">benedicti vos Domino qui fecit caelum et terram</VERS>
      <VERS vnumber="24">caelum caeli Domino terram autem dedit filiis hominum</VERS>
      <VERS vnumber="25">non mortui laudabunt te Domine neque omnes qui descendunt in infernum</VERS>
      <VERS vnumber="26">sed nos qui vivimus benedicimus Domino ex hoc nunc et usque in saeculum</VERS>
    </CHAPTER>
    <CHAPTER cnumber="114">
      <VERS vnumber="1">alleluia dilexi quoniam exaudiet Dominus vocem orationis meae</VERS>
      <VERS vnumber="2">quia inclinavit aurem suam mihi et in diebus meis invocabo te</VERS>
      <VERS vnumber="3">circumdederunt me dolores mortis pericula inferni invenerunt me tribulationem et dolorem inveni</VERS>
      <VERS vnumber="4">et nomen Domini invocavi o Domine libera animam meam</VERS>
      <VERS vnumber="5">misericors Dominus et iustus et Deus noster miseretur</VERS>
      <VERS vnumber="6">custodiens parvulos Dominus humiliatus sum et liberavit me</VERS>
      <VERS vnumber="7">convertere anima mea in requiem tuam quia Dominus benefecit tibi</VERS>
      <VERS vnumber="8">quia eripuit animam meam de morte oculos meos a lacrimis pedes meos a lapsu</VERS>
      <VERS vnumber="9">placebo Domino in regione vivorum</VERS>
    </CHAPTER>
    <CHAPTER cnumber="115">
      <VERS vnumber="1">alleluia credidi propter quod locutus sum ego autem humiliatus sum nimis</VERS>
      <VERS vnumber="2">ego dixi in excessu meo omnis homo mendax</VERS>
      <VERS vnumber="3">quid retribuam Domino pro omnibus quae retribuit mihi</VERS>
      <VERS vnumber="4">calicem salutaris accipiam et nomen Domini invocabo</VERS>
      <VERS vnumber="5">vota mea Domino reddam coram omni populo eius</VERS>
      <VERS vnumber="6">pretiosa in conspectu Domini mors sanctorum eius</VERS>
      <VERS vnumber="7">o Domine quia ego servus tuus ego servus tuus et filius ancillae tuae disrupisti vincula mea</VERS>
      <VERS vnumber="8">tibi sacrificabo hostiam laudis et in nomine Domini invocabo</VERS>
      <VERS vnumber="9">vota mea Domino reddam in conspectu omnis populi eius</VERS>
      <VERS vnumber="10">in atriis domus Domini in medio tui Hierusalem</VERS>
    </CHAPTER>
    <CHAPTER cnumber="116">
      <VERS vnumber="1">alleluia laudate Dominum omnes gentes laudate eum omnes populi</VERS>
      <VERS vnumber="2">quoniam confirmata est super nos misericordia eius et veritas Domini manet in saeculum</VERS>
    </CHAPTER>
    <CHAPTER cnumber="117">
      <VERS vnumber="1">alleluia confitemini Domino quoniam bonus quoniam in saeculum misericordia eius</VERS>
      <VERS vnumber="2">dicat nunc Israhel quoniam bonus quoniam in saeculum misericordia eius</VERS>
      <VERS vnumber="3">dicat nunc domus Aaron quoniam in saeculum misericordia eius</VERS>
      <VERS vnumber="4">dicant nunc qui timent Dominum quoniam in saeculum misericordia eius</VERS>
      <VERS vnumber="5">de tribulatione invocavi Dominum et exaudivit me in latitudinem Dominus</VERS>
      <VERS vnumber="6">Dominus mihi adiutor non timebo quid faciat mihi homo</VERS>
      <VERS vnumber="7">Dominus mihi adiutor et ego despiciam inimicos meos</VERS>
      <VERS vnumber="8">bonum est confidere in Domino quam confidere in homine</VERS>
      <VERS vnumber="9">bonum est sperare in Domino quam sperare in principibus</VERS>
      <VERS vnumber="10">omnes gentes circumierunt me et in nomine Domini quia; ultus sum in eos</VERS>
      <VERS vnumber="11">circumdantes circumdederunt me in nomine autem Domini quia; ultus sum in eos</VERS>
      <VERS vnumber="12">circumdederunt me sicut apes et exarserunt sicut ignis in spinis et in nomine Domini quia; ultus sum in eos</VERS>
      <VERS vnumber="13">inpulsus eversus sum ut caderem et Dominus suscepit me</VERS>
      <VERS vnumber="14">fortitudo mea et laudatio mea Dominus et factus est mihi in salutem</VERS>
      <VERS vnumber="15">vox exultationis et salutis in tabernaculis iustorum</VERS>
      <VERS vnumber="16">dextera Domini fecit virtutem dextera Domini exaltavit me dextera Domini fecit virtutem</VERS>
      <VERS vnumber="17">non moriar sed vivam et narrabo opera Domini</VERS>
      <VERS vnumber="18">castigans castigavit me Dominus et morti non tradidit me</VERS>
      <VERS vnumber="19">aperite mihi portas iustitiae ingressus in eas confitebor Domino</VERS>
      <VERS vnumber="20">haec porta Domini iusti intrabunt in eam</VERS>
      <VERS vnumber="21">confitebor tibi quoniam exaudisti me et factus es mihi in salutem</VERS>
      <VERS vnumber="22">lapidem quem reprobaverunt aedificantes hic factus est in caput anguli</VERS>
      <VERS vnumber="23">a Domino factum est istud hoc est mirabile in oculis nostris</VERS>
      <VERS vnumber="24">haec est dies quam fecit Dominus exultemus et laetemur in ea</VERS>
      <VERS vnumber="25">o Domine salvum fac o Domine prosperare</VERS>
      <VERS vnumber="26">benedictus qui venturus est in nomine Domini benediximus vobis de domo Domini</VERS>
      <VERS vnumber="27">Deus Dominus et inluxit nobis constituite diem sollemnem in condensis usque ad cornua altaris</VERS>
      <VERS vnumber="28">Deus meus es tu et confitebor tibi Deus meus % es tu; et exaltabo te confitebor tibi quoniam exaudisti me et factus es mihi in salutem</VERS>
      <VERS vnumber="29">confitemini Domino quoniam bonus quoniam in saeculum misericordia eius</VERS>
    </CHAPTER>
    <CHAPTER cnumber="118">
      <VERS vnumber="1">alleluia aleph beati inmaculati in via qui ambulant in lege Domini</VERS>
      <VERS vnumber="2">beati qui scrutantur testimonia eius in toto corde exquirent eum</VERS>
      <VERS vnumber="3">non enim qui operantur iniquitatem in viis eius ambulaverunt</VERS>
      <VERS vnumber="4">tu mandasti mandata tua custodire nimis</VERS>
      <VERS vnumber="5">utinam dirigantur viae meae ad custodiendas iustificationes tuas</VERS>
      <VERS vnumber="6">tunc non confundar cum perspexero in omnibus mandatis tuis</VERS>
      <VERS vnumber="7">confitebor tibi in directione cordis in eo quod didici iudicia iustitiae tuae</VERS>
      <VERS vnumber="8">iustificationes tuas custodiam non me derelinquas usquequaque</VERS>
      <VERS vnumber="9">beth in quo corriget adulescentior viam suam in custodiendo sermones tuos</VERS>
      <VERS vnumber="10">in toto corde meo exquisivi te non repellas me a mandatis tuis</VERS>
      <VERS vnumber="11">in corde meo abscondi eloquia tua ut non peccem tibi</VERS>
      <VERS vnumber="12">benedictus es Domine doce me iustificationes tuas</VERS>
      <VERS vnumber="13">in labiis meis pronuntiavi omnia iudicia oris tui</VERS>
      <VERS vnumber="14">in via testimoniorum tuorum delectatus sum sicut in omnibus divitiis</VERS>
      <VERS vnumber="15">in mandatis tuis exercebor et considerabo vias tuas</VERS>
      <VERS vnumber="16">in iustificationibus tuis meditabor non obliviscar sermones tuos</VERS>
      <VERS vnumber="17">gimel retribue servo tuo vivifica me et custodiam sermones tuos</VERS>
      <VERS vnumber="18">revela oculos meos et considerabo mirabilia de lege tua</VERS>
      <VERS vnumber="19">incola ego sum in terra non abscondas a me mandata tua</VERS>
      <VERS vnumber="20">concupivit anima mea desiderare iustificationes tuas in omni tempore</VERS>
      <VERS vnumber="21">increpasti superbos maledicti qui declinant a mandatis tuis</VERS>
      <VERS vnumber="22">aufer a me obprobrium et contemptum quia testimonia tua exquisivi</VERS>
      <VERS vnumber="23">etenim sederunt principes et adversum me loquebantur servus autem tuus exercebatur in iustificationibus tuis</VERS>
      <VERS vnumber="24">nam et testimonia tua meditatio mea et consilium meum iustificationes tuae</VERS>
      <VERS vnumber="25">deleth adhesit pavimento anima mea vivifica me secundum verbum tuum</VERS>
      <VERS vnumber="26">vias meas enuntiavi et exaudisti me doce me iustificationes tuas</VERS>
      <VERS vnumber="27">viam iustificationum tuarum instrue me et exercebor in mirabilibus tuis</VERS>
      <VERS vnumber="28">dormitavit anima mea prae taedio confirma me in verbis tuis</VERS>
      <VERS vnumber="29">viam iniquitatis amove a me et lege tua miserere mei</VERS>
      <VERS vnumber="30">viam veritatis elegi iudicia tua non sum oblitus</VERS>
      <VERS vnumber="31">adhesi testimoniis tuis Domine noli me confundere</VERS>
      <VERS vnumber="32">viam mandatorum tuorum cucurri cum dilatasti cor meum</VERS>
      <VERS vnumber="33">he legem pone mihi Domine viam iustificationum tuarum et exquiram eam semper</VERS>
      <VERS vnumber="34">da mihi intellectum et scrutabor legem tuam et custodiam illam in toto corde meo</VERS>
      <VERS vnumber="35">deduc me in semita mandatorum tuorum quia ipsam volui</VERS>
      <VERS vnumber="36">inclina cor meum in testimonia tua et non in avaritiam</VERS>
      <VERS vnumber="37">averte oculos meos ne videant vanitatem in via tua vivifica me</VERS>
      <VERS vnumber="38">statue servo tuo eloquium tuum in timore tuo</VERS>
      <VERS vnumber="39">amputa obprobrium meum quod suspicatus sum quia iudicia tua iucunda</VERS>
      <VERS vnumber="40">ecce concupivi mandata tua in aequitate tua vivifica me</VERS>
      <VERS vnumber="41">vav et veniat super me misericordia tua Domine salutare tuum secundum eloquium tuum</VERS>
      <VERS vnumber="42">et respondebo exprobrantibus mihi verbum quia speravi in sermonibus tuis</VERS>
      <VERS vnumber="43">et ne auferas de ore meo verbum veritatis usquequaque quia in iudiciis tuis supersperavi</VERS>
      <VERS vnumber="44">et custodiam legem tuam semper in saeculum et in saeculum saeculi</VERS>
      <VERS vnumber="45">et ambulabam in latitudine quia mandata tua exquisivi</VERS>
      <VERS vnumber="46">et loquebar in testimoniis tuis in conspectu regum et non confundebar</VERS>
      <VERS vnumber="47">et meditabar in mandatis tuis quae dilexi</VERS>
      <VERS vnumber="48">et levavi manus meas ad mandata quae dilexi et exercebar in iustificationibus tuis</VERS>
      <VERS vnumber="49">zai memor esto verbi tui servo tuo in quo mihi spem dedisti</VERS>
      <VERS vnumber="50">haec me consolata est in humilitate mea quia eloquium tuum vivificavit me</VERS>
      <VERS vnumber="51">superbi inique agebant usquequaque a lege autem tua non declinavi</VERS>
      <VERS vnumber="52">memor fui iudiciorum tuorum a saeculo Domine et consolatus sum</VERS>
      <VERS vnumber="53">defectio tenuit me prae peccatoribus derelinquentibus legem tuam</VERS>
      <VERS vnumber="54">cantabiles mihi erant iustificationes tuae in loco peregrinationis meae</VERS>
      <VERS vnumber="55">memor fui in nocte nominis tui Domine et custodivi legem tuam</VERS>
      <VERS vnumber="56">haec facta est mihi quia iustificationes tuas exquisivi</VERS>
      <VERS vnumber="57">heth portio mea Dominus dixi custodire legem tuam</VERS>
      <VERS vnumber="58">deprecatus sum faciem tuam in toto corde meo miserere mei secundum eloquium tuum</VERS>
      <VERS vnumber="59">cogitavi vias meas et avertisti pedes meos in testimonia tua</VERS>
      <VERS vnumber="60">paratus sum et non sum turbatus ut custodiam mandata tua</VERS>
      <VERS vnumber="61">funes peccatorum circumplexi sunt me et legem tuam non sum oblitus</VERS>
      <VERS vnumber="62">media nocte surgebam ad confitendum tibi super iudicia iustificationis tuae</VERS>
      <VERS vnumber="63">particeps ego sum omnium timentium te et custodientium mandata tua</VERS>
      <VERS vnumber="64">misericordia Domini plena est terra iustificationes tuas doce me</VERS>
      <VERS vnumber="65">teth bonitatem fecisti cum servo tuo Domine secundum verbum tuum</VERS>
      <VERS vnumber="66">bonitatem et disciplinam et scientiam doce me quia mandatis tuis credidi</VERS>
      <VERS vnumber="67">priusquam humiliarer ego deliqui propterea eloquium tuum custodivi</VERS>
      <VERS vnumber="68">bonus es tu et in bonitate tua doce me iustificationes tuas</VERS>
      <VERS vnumber="69">multiplicata est super me iniquitas superborum ego autem in toto corde scrutabor mandata tua</VERS>
      <VERS vnumber="70">coagulatum est sicut lac cor eorum ego vero legem tuam meditatus sum</VERS>
      <VERS vnumber="71">bonum mihi quia humiliasti me ut discam iustificationes tuas</VERS>
      <VERS vnumber="72">bonum mihi lex oris tui super milia auri et argenti</VERS>
      <VERS vnumber="73">ioth manus tuae fecerunt me et plasmaverunt me da mihi intellectum et discam mandata tua</VERS>
      <VERS vnumber="74">qui timent te videbunt me et laetabuntur quia in verba tua supersperavi</VERS>
      <VERS vnumber="75">cognovi Domine quia aequitas iudicia tua et veritate humiliasti me</VERS>
      <VERS vnumber="76">fiat misericordia tua ut consoletur me secundum eloquium tuum servo tuo</VERS>
      <VERS vnumber="77">veniant mihi miserationes tuae et vivam quia lex tua meditatio mea est</VERS>
      <VERS vnumber="78">confundantur superbi quia iniuste iniquitatem fecerunt in me ego autem exercebor in mandatis tuis</VERS>
      <VERS vnumber="79">convertantur mihi timentes te et qui noverunt testimonia tua</VERS>
      <VERS vnumber="80">fiat cor meum inmaculatum in iustificationibus tuis ut non confundar</VERS>
      <VERS vnumber="81">caf defecit in salutare tuum anima mea in verbum tuum supersperavi</VERS>
      <VERS vnumber="82">defecerunt oculi mei in eloquium tuum dicentes quando consolaberis me</VERS>
      <VERS vnumber="83">quia factus sum sicut uter in pruina iustificationes tuas non sum oblitus</VERS>
      <VERS vnumber="84">quot sunt dies servo tuo quando facies de persequentibus me iudicium</VERS>
      <VERS vnumber="85">narraverunt mihi iniqui fabulationes sed non ut lex tua</VERS>
      <VERS vnumber="86">omnia mandata tua veritas inique persecuti sunt me adiuva me</VERS>
      <VERS vnumber="87">paulo minus consummaverunt me in terra ego autem non dereliqui mandata tua</VERS>
      <VERS vnumber="88">secundum misericordiam tuam vivifica me et custodiam testimonia oris tui</VERS>
      <VERS vnumber="89">lamed in aeternum Domine verbum tuum permanet in caelo</VERS>
      <VERS vnumber="90">in generationem et generationem veritas tua fundasti terram et permanet</VERS>
      <VERS vnumber="91">ordinatione tua perseverat dies quoniam omnia serviunt tibi</VERS>
      <VERS vnumber="92">nisi quod lex tua meditatio mea est tunc forte perissem in humilitate mea</VERS>
      <VERS vnumber="93">in aeternum non obliviscar iustificationes tuas quia in ipsis vivificasti me</VERS>
      <VERS vnumber="94">tuus sum ego salvum me fac quoniam iustificationes tuas exquisivi</VERS>
      <VERS vnumber="95">me expectaverunt peccatores ut perderent me testimonia tua intellexi</VERS>
      <VERS vnumber="96">omni consummationi vidi finem latum mandatum tuum nimis</VERS>
      <VERS vnumber="97">mem quomodo dilexi legem tuam tota die meditatio mea est</VERS>
      <VERS vnumber="98">super inimicos meos prudentem me fecisti mandato tuo quia in aeternum mihi est</VERS>
      <VERS vnumber="99">super omnes docentes me intellexi quia testimonia tua meditatio mea est</VERS>
      <VERS vnumber="100">super senes intellexi quia mandata tua quaesivi</VERS>
      <VERS vnumber="101">ab omni via mala prohibui pedes meos ut custodiam verba tua</VERS>
      <VERS vnumber="102">a iudiciis tuis non declinavi quia tu legem posuisti mihi</VERS>
      <VERS vnumber="103">quam dulcia faucibus meis eloquia tua super mel ori meo</VERS>
      <VERS vnumber="104">a mandatis tuis intellexi propterea odivi omnem viam iniquitatis</VERS>
      <VERS vnumber="105">nun lucerna pedibus meis verbum tuum et lumen semitis meis</VERS>
      <VERS vnumber="106">iuravi et statui custodire iudicia iustitiae tuae</VERS>
      <VERS vnumber="107">humiliatus sum usquequaque Domine vivifica me secundum verbum tuum</VERS>
      <VERS vnumber="108">voluntaria oris mei beneplacita fac Domine et iudicia tua doce me</VERS>
      <VERS vnumber="109">anima mea in manibus meis semper et legem tuam non sum oblitus</VERS>
      <VERS vnumber="110">posuerunt peccatores laqueum mihi et de mandatis tuis non erravi</VERS>
      <VERS vnumber="111">hereditate adquisivi testimonia tua in aeternum quia exultatio cordis mei sunt</VERS>
      <VERS vnumber="112">inclinavi cor meum ad faciendas iustificationes tuas in aeternum propter retributionem</VERS>
      <VERS vnumber="113">samech iniquos odio habui et legem tuam dilexi</VERS>
      <VERS vnumber="114">adiutor meus et susceptor meus es tu in verbum tuum supersperavi</VERS>
      <VERS vnumber="115">declinate a me maligni et scrutabor mandata Dei mei</VERS>
      <VERS vnumber="116">suscipe me secundum eloquium tuum et vivam et non confundas me ab expectatione mea</VERS>
      <VERS vnumber="117">adiuva me et salvus ero et meditabor in iustificationibus tuis semper</VERS>
      <VERS vnumber="118">sprevisti omnes discedentes a iustitiis tuis quia iniusta cogitatio eorum</VERS>
      <VERS vnumber="119">praevaricantes reputavi omnes peccatores terrae ideo dilexi testimonia tua</VERS>
      <VERS vnumber="120">confige timore tuo carnes meas a iudiciis %enim; tuis timui</VERS>
      <VERS vnumber="121">ain feci iudicium et iustitiam non tradas me calumniantibus me</VERS>
      <VERS vnumber="122">suscipe servum tuum in bonum non calumnientur me superbi</VERS>
      <VERS vnumber="123">oculi mei defecerunt in salutare tuum et in eloquium iustitiae tuae</VERS>
      <VERS vnumber="124">fac cum servo tuo secundum misericordiam tuam et iustificationes tuas doce me</VERS>
      <VERS vnumber="125">servus tuus sum ego da mihi intellectum et sciam testimonia tua</VERS>
      <VERS vnumber="126">tempus faciendi Domino dissipaverunt legem tuam</VERS>
      <VERS vnumber="127">ideo dilexi mandata tua super aurum et topazion</VERS>
      <VERS vnumber="128">propterea ad omnia mandata tua dirigebar omnem viam iniquam odio habui</VERS>
      <VERS vnumber="129">fe mirabilia testimonia tua ideo scrutata est ea anima mea</VERS>
      <VERS vnumber="130">declaratio sermonum tuorum inluminat et intellectum dat parvulis</VERS>
      <VERS vnumber="131">os meum aperui et adtraxi spiritum quia mandata tua desiderabam</VERS>
      <VERS vnumber="132">aspice in me et miserere mei secundum iudicium diligentium nomen tuum</VERS>
      <VERS vnumber="133">gressus meos dirige secundum eloquium tuum et non dominetur mei omnis iniustitia</VERS>
      <VERS vnumber="134">redime me a calumniis hominum et custodiam mandata tua</VERS>
      <VERS vnumber="135">faciem tuam inlumina super servum tuum et doce me iustificationes tuas</VERS>
      <VERS vnumber="136">exitus aquarum deduxerunt oculi mei quia non custodierunt legem tuam</VERS>
      <VERS vnumber="137">sade iustus es Domine et rectum iudicium tuum</VERS>
      <VERS vnumber="138">mandasti iustitiam testimonia tua et veritatem tuam nimis</VERS>
      <VERS vnumber="139">tabescere me fecit zelus meus quia obliti sunt verba tua inimici mei</VERS>
      <VERS vnumber="140">ignitum eloquium tuum vehementer et servus tuus dilexit illud</VERS>
      <VERS vnumber="141">adulescentulus sum ego et contemptus iustificationes tuas non sum oblitus</VERS>
      <VERS vnumber="142">iustitia tua iustitia in aeternum et lex tua veritas</VERS>
      <VERS vnumber="143">tribulatio et angustia invenerunt me mandata tua meditatio mea</VERS>
      <VERS vnumber="144">aequitas testimonia tua in aeternum intellectum da mihi et vivam</VERS>
      <VERS vnumber="145">cof clamavi in toto corde exaudi me Domine iustificationes tuas requiram</VERS>
      <VERS vnumber="146">clamavi te salvum me fac et custodiam mandata tua</VERS>
      <VERS vnumber="147">praeveni in maturitate et clamavi in verba tua supersperavi</VERS>
      <VERS vnumber="148">praevenerunt oculi mei ad diluculum ut meditarer eloquia tua</VERS>
      <VERS vnumber="149">vocem meam audi secundum misericordiam tuam Domine secundum iudicium tuum vivifica me</VERS>
      <VERS vnumber="150">adpropinquaverunt persequentes me iniquitate a lege autem tua longe facti sunt</VERS>
      <VERS vnumber="151">prope es tu Domine et omnes viae tuae veritas</VERS>
      <VERS vnumber="152">initio cognovi de testimoniis tuis quia in aeternum fundasti ea</VERS>
      <VERS vnumber="153">res vide humilitatem meam et eripe me quia legem tuam non sum oblitus</VERS>
      <VERS vnumber="154">iudica iudicium meum et redime me propter eloquium tuum vivifica me</VERS>
      <VERS vnumber="155">longe a peccatoribus salus quia iustificationes tuas non exquisierunt</VERS>
      <VERS vnumber="156">misericordiae tuae multae Domine secundum iudicia tua vivifica me</VERS>
      <VERS vnumber="157">multi qui persequuntur me et tribulant me a testimoniis tuis non declinavi</VERS>
      <VERS vnumber="158">vidi praevaricantes et tabescebam quia eloquia tua non custodierunt</VERS>
      <VERS vnumber="159">vide quoniam mandata tua dilexi Domine in misericordia tua vivifica me</VERS>
      <VERS vnumber="160">principium verborum tuorum veritas et in aeternum omnia iudicia iustitiae tuae</VERS>
      <VERS vnumber="161">sen principes persecuti sunt me gratis et a verbis tuis formidavit cor meum</VERS>
      <VERS vnumber="162">laetabor ego super eloquia tua sicut qui invenit spolia multa</VERS>
      <VERS vnumber="163">iniquitatem odio habui et abominatus sum legem autem tuam dilexi</VERS>
      <VERS vnumber="164">septies in die laudem dixi tibi super iudicia iustitiae tuae</VERS>
      <VERS vnumber="165">pax multa diligentibus legem tuam et non est illis scandalum</VERS>
      <VERS vnumber="166">expectabam salutare tuum Domine et mandata tua dilexi</VERS>
      <VERS vnumber="167">custodivit anima mea testimonia tua et dilexi ea vehementer</VERS>
      <VERS vnumber="168">servavi mandata tua et testimonia tua quia omnes viae meae in conspectu tuo</VERS>
      <VERS vnumber="169">thau adpropinquet deprecatio mea in conspectu tuo Domine iuxta eloquium tuum da mihi intellectum</VERS>
      <VERS vnumber="170">intret postulatio mea in conspectu tuo secundum eloquium tuum eripe me</VERS>
      <VERS vnumber="171">eructabunt labia mea hymnum cum docueris me iustificationes tuas</VERS>
      <VERS vnumber="172">pronuntiabit lingua mea eloquium tuum quia omnia mandata tua aequitas</VERS>
      <VERS vnumber="173">fiat manus tua ut salvet me quoniam mandata tua elegi</VERS>
      <VERS vnumber="174">concupivi salutare tuum Domine et lex tua meditatio mea</VERS>
      <VERS vnumber="175">vivet anima mea et laudabit te et iudicia tua adiuvabunt me</VERS>
      <VERS vnumber="176">erravi sicut ovis quae periit quaere servum tuum quia mandata tua non sum oblitus</VERS>
    </CHAPTER>
    <CHAPTER cnumber="119">
      <VERS vnumber="1">canticum graduum ad Dominum cum tribularer clamavi et exaudivit me</VERS>
      <VERS vnumber="2">Domine libera animam meam a labiis iniquis a lingua dolosa</VERS>
      <VERS vnumber="3">quid detur tibi et quid adponatur tibi ad linguam dolosam</VERS>
      <VERS vnumber="4">sagittae potentis acutae cum carbonibus desolatoriis</VERS>
      <VERS vnumber="5">heu mihi quia incolatus meus prolongatus est habitavi cum habitationibus Cedar</VERS>
      <VERS vnumber="6">multum incola fuit anima mea</VERS>
      <VERS vnumber="7">cum his qui oderant pacem eram pacificus cum loquebar illis inpugnabant me gratis</VERS>
    </CHAPTER>
    <CHAPTER cnumber="120">
      <VERS vnumber="1">canticum graduum levavi oculos meos in montes unde veniet auxilium mihi</VERS>
      <VERS vnumber="2">auxilium meum a Domino qui fecit caelum et terram</VERS>
      <VERS vnumber="3">non det in commotionem pedem tuum neque dormitet qui custodit te</VERS>
      <VERS vnumber="4">ecce non dormitabit neque dormiet qui custodit Israhel</VERS>
      <VERS vnumber="5">Dominus custodit te Dominus protectio tua super manum dexteram tuam</VERS>
      <VERS vnumber="6">per diem sol non uret te neque luna per noctem</VERS>
      <VERS vnumber="7">Dominus custodit te ab omni malo custodiat animam tuam Dominus</VERS>
      <VERS vnumber="8">Dominus custodiat introitum tuum et exitum tuum ex hoc nunc et usque in saeculum</VERS>
    </CHAPTER>
    <CHAPTER cnumber="121">
      <VERS vnumber="1">canticum graduum huic David laetatus sum in his quae dicta sunt mihi in domum Domini ibimus</VERS>
      <VERS vnumber="2">stantes erant pedes nostri in atriis tuis Hierusalem</VERS>
      <VERS vnumber="3">Hierusalem quae aedificatur ut civitas cuius participatio eius in id ipsum</VERS>
      <VERS vnumber="4">illic enim ascenderunt tribus tribus Domini testimonium Israhel ad confitendum nomini Domini</VERS>
      <VERS vnumber="5">quia illic sederunt sedes in iudicium sedes super domum David</VERS>
      <VERS vnumber="6">rogate quae ad pacem sunt Hierusalem et abundantia diligentibus te</VERS>
      <VERS vnumber="7">fiat pax in virtute tua et abundantia in turribus tuis</VERS>
      <VERS vnumber="8">propter fratres meos et proximos meos loquebar pacem de te</VERS>
      <VERS vnumber="9">propter domum Domini Dei nostri quaesivi bona tibi</VERS>
    </CHAPTER>
    <CHAPTER cnumber="122">
      <VERS vnumber="1">canticum graduum ad te levavi oculos meos qui habitas in caelo</VERS>
      <VERS vnumber="2">ecce sicut oculi servorum in manibus dominorum suorum sicut oculi ancillae in manibus dominae eius ita oculi nostri ad Dominum Deum nostrum donec misereatur nostri</VERS>
      <VERS vnumber="3">miserere nostri Domine miserere nostri quia multum repleti sumus despectione</VERS>
      <VERS vnumber="4">quia multum repleta est anima nostra obprobrium abundantibus et despectio superbis</VERS>
    </CHAPTER>
    <CHAPTER cnumber="123">
      <VERS vnumber="1">canticum graduum huic David nisi quia Dominus erat in nobis dicat nunc Israhel</VERS>
      <VERS vnumber="2">nisi quia Dominus erat in nobis cum exsurgerent in nos homines</VERS>
      <VERS vnumber="3">forte vivos degluttissent nos cum irasceretur furor eorum in nos</VERS>
      <VERS vnumber="4">forsitan aqua absorbuisset nos</VERS>
      <VERS vnumber="5">torrentem pertransivit anima nostra forsitan pertransisset anima nostra aquam intolerabilem</VERS>
      <VERS vnumber="6">benedictus Dominus qui non dedit nos in captionem dentibus eorum</VERS>
      <VERS vnumber="7">anima nostra sicut passer erepta est de laqueo venantium laqueus contritus est et nos liberati sumus</VERS>
      <VERS vnumber="8">adiutorium nostrum in nomine Domini qui fecit caelum et terram</VERS>
    </CHAPTER>
    <CHAPTER cnumber="124">
      <VERS vnumber="1">canticum graduum qui confidunt in Domino sicut mons Sion non commovebitur in aeternum qui habitat</VERS>
      <VERS vnumber="2">in Hierusalem montes in circuitu eius et Dominus in circuitu populi sui ex hoc nunc et usque in saeculum</VERS>
      <VERS vnumber="3">quia non relinquet virgam peccatorum super sortem iustorum ut non extendant iusti ad iniquitatem manus suas</VERS>
      <VERS vnumber="4">benefac Domine bonis et rectis corde</VERS>
      <VERS vnumber="5">declinantes autem in obligationes adducet Dominus cum operantibus iniquitatem pax super Israhel</VERS>
    </CHAPTER>
    <CHAPTER cnumber="125">
      <VERS vnumber="1">canticum graduum in convertendo Dominum captivitatem Sion facti sumus sicut consolati</VERS>
      <VERS vnumber="2">tunc repletum est gaudio os nostrum et lingua nostra exultatione tunc dicent inter gentes magnificavit Dominus facere cum eis</VERS>
      <VERS vnumber="3">magnificavit Dominus facere nobiscum facti sumus laetantes</VERS>
      <VERS vnumber="4">converte Domine captivitatem nostram sicut torrens in austro</VERS>
      <VERS vnumber="5">qui seminant in lacrimis in exultatione metent</VERS>
      <VERS vnumber="6">euntes ibant et flebant portantes semina sua venientes autem venient in exultatione portantes manipulos suos</VERS>
    </CHAPTER>
    <CHAPTER cnumber="126">
      <VERS vnumber="1">canticum graduum Salomonis nisi Dominus aedificaverit domum in vanum laboraverunt qui aedificant eam nisi Dominus custodierit civitatem frustra vigilavit qui custodit</VERS>
      <VERS vnumber="2">vanum est vobis ante lucem surgere surgere postquam sederitis qui manducatis panem doloris cum dederit dilectis suis somnum</VERS>
      <VERS vnumber="3">ecce hereditas Domini filii mercis fructus ventris</VERS>
      <VERS vnumber="4">sicut sagittae in manu potentis ita filii excussorum</VERS>
      <VERS vnumber="5">beatus vir qui implebit desiderium suum ex ipsis non confundentur cum loquentur inimicis suis in porta</VERS>
    </CHAPTER>
    <CHAPTER cnumber="127">
      <VERS vnumber="1">canticum graduum beati omnes qui timent Dominum qui ambulant in viis eius</VERS>
      <VERS vnumber="2">labores manuum tuarum quia; manducabis beatus es et bene tibi erit</VERS>
      <VERS vnumber="3">uxor tua sicut vitis abundans in lateribus domus tuae filii tui sicut novella olivarum in circuitu mensae tuae</VERS>
      <VERS vnumber="4">ecce sic benedicetur homo qui timet Dominum</VERS>
      <VERS vnumber="5">benedicat te Dominus ex Sion et videas bona Hierusalem omnibus diebus vitae tuae</VERS>
      <VERS vnumber="6">et videas filios filiorum tuorum pax super Israhel</VERS>
    </CHAPTER>
    <CHAPTER cnumber="128">
      <VERS vnumber="1">canticum graduum saepe expugnaverunt me a iuventute mea dicat nunc Israhel</VERS>
      <VERS vnumber="2">saepe expugnaverunt me a iuventute mea etenim non potuerunt mihi</VERS>
      <VERS vnumber="3">supra dorsum meum fabricabantur peccatores prolongaverunt iniquitatem suam</VERS>
      <VERS vnumber="4">Dominus iustus concidet cervices peccatorum</VERS>
      <VERS vnumber="5">confundantur et convertantur retrorsum omnes qui oderunt Sion</VERS>
      <VERS vnumber="6">fiant sicut faenum tectorum quod priusquam evellatur exaruit</VERS>
      <VERS vnumber="7">de quo non implevit manum suam qui metit et sinum suum qui manipulos colligit</VERS>
      <VERS vnumber="8">et non dixerunt qui praeteribant benedictio Domini super vos benediximus vobis in nomine Domini</VERS>
    </CHAPTER>
    <CHAPTER cnumber="129">
      <VERS vnumber="1">canticum graduum de profundis clamavi ad te Domine</VERS>
      <VERS vnumber="2">Domine exaudi vocem meam fiant aures tuae intendentes in vocem deprecationis meae</VERS>
      <VERS vnumber="3">si iniquitates observabis Domine Domine quis sustinebit</VERS>
      <VERS vnumber="4">quia apud te propitiatio est propter legem tuam sustinui te Domine sustinuit anima mea in verbum eius</VERS>
      <VERS vnumber="5">speravit anima mea in Domino</VERS>
      <VERS vnumber="6">a custodia matutina usque ad noctem speret Israhel in Domino</VERS>
      <VERS vnumber="7">quia apud Dominum misericordia et copiosa apud eum redemptio</VERS>
      <VERS vnumber="8">et ipse redimet Israhel ex omnibus iniquitatibus eius</VERS>
    </CHAPTER>
    <CHAPTER cnumber="130">
      <VERS vnumber="1">canticum graduum David Domine non est exaltatum cor meum neque elati sunt oculi mei neque ambulavi in magnis neque in mirabilibus super me</VERS>
      <VERS vnumber="2">si non humiliter sentiebam sed exaltavi animam meam sicut ablactatum super matrem suam ita retributio in anima mea</VERS>
      <VERS vnumber="3">speret Israhel in Domino ex hoc nunc et usque in saeculum</VERS>
    </CHAPTER>
    <CHAPTER cnumber="131">
      <VERS vnumber="1">canticum graduum memento Domine David et omnis mansuetudinis eius</VERS>
      <VERS vnumber="2">sicut iuravit Domino votum vovit Deo Iacob</VERS>
      <VERS vnumber="3">si introiero in tabernaculum domus meae si ascendero in lectum strati mei</VERS>
      <VERS vnumber="4">si dedero somnum oculis meis et palpebris meis dormitationem</VERS>
      <VERS vnumber="5">et requiem temporibus meis donec inveniam locum Domino tabernaculum Deo Iacob</VERS>
      <VERS vnumber="6">ecce audivimus eam in Efrata invenimus eam in campis silvae</VERS>
      <VERS vnumber="7">introibimus in tabernacula eius adorabimus in loco ubi steterunt pedes eius</VERS>
      <VERS vnumber="8">surge Domine in requiem tuam tu et arca sanctificationis tuae</VERS>
      <VERS vnumber="9">sacerdotes tui induentur iustitia et sancti tui exultabunt</VERS>
      <VERS vnumber="10">propter David servum tuum non avertas faciem christi tui</VERS>
      <VERS vnumber="11">iuravit Dominus David veritatem et non frustrabit eum de fructu ventris tui ponam super sedem tuam</VERS>
      <VERS vnumber="12">si custodierint filii tui testamentum meum et testimonia mea haec quae docebo eos et filii eorum usque in saeculum sedebunt super sedem tuam</VERS>
      <VERS vnumber="13">quoniam elegit Dominus Sion elegit eam in habitationem sibi</VERS>
      <VERS vnumber="14">haec requies mea in saeculum saeculi hic habitabo quoniam elegi eam</VERS>
      <VERS vnumber="15">viduam eius benedicens benedicam pauperes eius saturabo panibus</VERS>
      <VERS vnumber="16">sacerdotes eius induam salutari et sancti eius exultatione exultabunt</VERS>
      <VERS vnumber="17">illic producam cornu David paravi lucernam christo meo</VERS>
      <VERS vnumber="18">inimicos eius induam confusione super ipsum autem efflorebit sanctificatio mea</VERS>
    </CHAPTER>
    <CHAPTER cnumber="132">
      <VERS vnumber="1">canticum graduum David ecce quam bonum et quam iucundum habitare fratres in unum</VERS>
      <VERS vnumber="2">sicut unguentum in capite quod descendit in barbam barbam Aaron quod descendit in ora vestimenti eius</VERS>
      <VERS vnumber="3">sicut ros Hermon qui descendit in montes Sion quoniam illic mandavit Dominus benedictionem et vitam usque in saeculum</VERS>
    </CHAPTER>
    <CHAPTER cnumber="133">
      <VERS vnumber="1">canticum graduum ecce nunc benedicite Dominum omnes servi Domini qui statis in domo Domini %in atriis domus Dei nostri;</VERS>
      <VERS vnumber="2">in noctibus extollite manus vestras in sancta et benedicite Domino</VERS>
      <VERS vnumber="3">benedicat te Dominus ex Sion qui fecit caelum et terram</VERS>
    </CHAPTER>
    <CHAPTER cnumber="134">
      <VERS vnumber="1">alleluia laudate nomen Domini laudate servi Dominum</VERS>
      <VERS vnumber="2">qui statis in domo Domini in atriis domus Dei nostri</VERS>
      <VERS vnumber="3">laudate Dominum quia bonus Dominus psallite nomini eius quoniam suave</VERS>
      <VERS vnumber="4">quoniam Iacob elegit sibi Dominus Israhel in possessionem sibi</VERS>
      <VERS vnumber="5">quia ego cognovi quod magnus est Dominus et Deus noster prae omnibus diis</VERS>
      <VERS vnumber="6">omnia quae voluit Dominus fecit in caelo et in terra in mare et in omnibus abyssis</VERS>
      <VERS vnumber="7">educens nubes ab extremo terrae fulgora in pluviam fecit qui producit ventos de thesauris suis</VERS>
      <VERS vnumber="8">qui percussit primogenita Aegypti ab homine usque ad pecus</VERS>
      <VERS vnumber="9">emisit signa et prodigia in medio tui Aegypte in Pharaonem et in omnes servos eius</VERS>
      <VERS vnumber="10">qui percussit gentes multas et occidit reges fortes</VERS>
      <VERS vnumber="11">Seon regem Amorreorum et Og regem Basan et omnia regna Chanaan</VERS>
      <VERS vnumber="12">et dedit terram eorum hereditatem hereditatem Israhel populo suo</VERS>
      <VERS vnumber="13">Domine nomen tuum in aeternum Domine memoriale tuum in generationem et generationem</VERS>
      <VERS vnumber="14">quia iudicabit Dominus populum suum et in servis suis deprecabitur</VERS>
      <VERS vnumber="15">simulacra gentium argentum et aurum opera manuum hominum</VERS>
      <VERS vnumber="16">os habent et non loquentur oculos habent et non videbunt</VERS>
      <VERS vnumber="17">aures habent et non audient neque enim est spiritus in ore eorum</VERS>
      <VERS vnumber="18">similes illis fiant qui faciunt ea et omnes qui sperant in eis</VERS>
      <VERS vnumber="19">domus Israhel benedicite Domino domus Aaron benedicite Domino</VERS>
      <VERS vnumber="20">domus Levi benedicite Domino qui timetis Dominum benedicite Domino</VERS>
      <VERS vnumber="21">benedictus Dominus ex Sion qui habitat in Hierusalem</VERS>
    </CHAPTER>
    <CHAPTER cnumber="135">
      <VERS vnumber="1">alleluia confitemini Domino quoniam bonus quoniam in aeternum misericordia eius</VERS>
      <VERS vnumber="2">confitemini Deo deorum quoniam in aeternum misericordia eius</VERS>
      <VERS vnumber="3">confitemini Domino dominorum quoniam in aeternum misericordia eius</VERS>
      <VERS vnumber="4">qui facit mirabilia magna solus quoniam in aeternum misericordia eius</VERS>
      <VERS vnumber="5">qui fecit caelos in intellectu quoniam in aeternum misericordia eius</VERS>
      <VERS vnumber="6">qui firmavit terram super aquas quoniam in aeternum misericordia eius</VERS>
      <VERS vnumber="7">qui fecit luminaria magna quoniam in aeternum misericordia eius</VERS>
      <VERS vnumber="8">solem in potestatem diei quoniam in aeternum misericordia eius</VERS>
      <VERS vnumber="9">lunam et stellas in potestatem noctis quoniam in aeternum misericordia eius</VERS>
      <VERS vnumber="10">qui percussit Aegyptum cum primogenitis eorum quoniam in aeternum misericordia eius</VERS>
      <VERS vnumber="11">qui eduxit Israhel de medio eorum quoniam in aeternum misericordia eius</VERS>
      <VERS vnumber="12">in manu potenti et brachio excelso quoniam in aeternum misericordia eius</VERS>
      <VERS vnumber="13">qui divisit Rubrum mare in divisiones quoniam in aeternum misericordia eius</VERS>
      <VERS vnumber="14">et duxit Israhel per medium eius quoniam in aeternum misericordia eius</VERS>
      <VERS vnumber="15">et excussit Pharaonem et virtutem eius in mari Rubro quoniam in aeternum misericordia eius</VERS>
      <VERS vnumber="16">qui transduxit populum suum in deserto quoniam in aeternum misericordia eius</VERS>
      <VERS vnumber="17">qui percussit reges magnos quoniam in aeternum misericordia eius</VERS>
      <VERS vnumber="18">et occidit reges fortes quoniam in aeternum misericordia eius</VERS>
      <VERS vnumber="19">Seon regem Amorreorum quoniam in aeternum misericordia eius</VERS>
      <VERS vnumber="20">et Og regem Basan quoniam in aeternum misericordia eius</VERS>
      <VERS vnumber="21">et dedit terram eorum hereditatem quoniam in aeternum misericordia eius</VERS>
      <VERS vnumber="22">hereditatem Israhel servo suo quoniam in aeternum misericordia eius</VERS>
      <VERS vnumber="23">quia in humilitate nostra memor fuit nostri quoniam in aeternum misericordia eius</VERS>
      <VERS vnumber="24">et redemit nos ab inimicis nostris quoniam in aeternum misericordia eius</VERS>
      <VERS vnumber="25">qui dat escam omni carni quoniam in aeternum misericordia eius</VERS>
      <VERS vnumber="26">confitemini Deo caeli quoniam in aeternum misericordia eius confitemini Domino dominorum quoniam in aeternum misericordia eius</VERS>
    </CHAPTER>
    <CHAPTER cnumber="136">
      <VERS vnumber="1">David Hieremiae super flumina Babylonis illic sedimus et flevimus cum recordaremur Sion</VERS>
      <VERS vnumber="2">in salicibus in medio eius suspendimus organa nostra</VERS>
      <VERS vnumber="3">quia illic interrogaverunt nos qui captivos duxerunt nos verba cantionum et qui abduxerunt nos hymnum cantate nobis de canticis Sion</VERS>
      <VERS vnumber="4">quomodo cantabimus canticum Domini in terra aliena</VERS>
      <VERS vnumber="5">si oblitus fuero tui Hierusalem oblivioni detur dextera mea</VERS>
      <VERS vnumber="6">adhereat lingua mea faucibus meis si non meminero tui si non praeposuero Hierusalem in principio laetitiae meae</VERS>
      <VERS vnumber="7">memor esto Domine filiorum Edom diem Hierusalem qui dicunt exinanite exinanite usque ad fundamentum in ea</VERS>
      <VERS vnumber="8">filia Babylonis misera beatus qui retribuet tibi retributionem tuam quam retribuisti nobis</VERS>
      <VERS vnumber="9">beatus qui tenebit et adlidet parvulos tuos ad petram</VERS>
    </CHAPTER>
    <CHAPTER cnumber="137">
      <VERS vnumber="1">ipsi David confitebor tibi Domine in toto corde meo quoniam audisti verba oris mei in conspectu angelorum psallam tibi</VERS>
      <VERS vnumber="2">adorabo ad templum sanctum tuum et confitebor nomini tuo super misericordia tua et veritate tua quoniam magnificasti super omne nomen sanctum tuum</VERS>
      <VERS vnumber="3">in quacumque die invocavero te exaudi me multiplicabis me in anima mea virtute</VERS>
      <VERS vnumber="4">confiteantur tibi Domine omnes reges terrae quia audierunt omnia verba oris tui</VERS>
      <VERS vnumber="5">et cantent in viis Domini quoniam magna gloria Domini</VERS>
      <VERS vnumber="6">quoniam excelsus Dominus et humilia respicit et alta a longe cognoscit</VERS>
      <VERS vnumber="7">si ambulavero in medio tribulationis vivificabis me super iram inimicorum meorum extendisti manum tuam et salvum me fecit dextera tua</VERS>
      <VERS vnumber="8">Dominus retribuet propter me Domine misericordia tua in saeculum opera manuum tuarum ne dispicias</VERS>
    </CHAPTER>
    <CHAPTER cnumber="138">
      <VERS vnumber="1">in finem David psalmus</VERS>
      <VERS vnumber="2">Domine probasti me et cognovisti me tu cognovisti sessionem meam et surrectionem meam</VERS>
      <VERS vnumber="3">intellexisti cogitationes meas de longe semitam meam et funiculum meum investigasti</VERS>
      <VERS vnumber="4">et omnes vias meas praevidisti quia non est sermo in lingua mea</VERS>
      <VERS vnumber="5">ecce Domine tu cognovisti omnia novissima et antiqua tu formasti me et posuisti super me manum tuam</VERS>
      <VERS vnumber="6">mirabilis facta est scientia tua ex me confortata est non potero ad eam</VERS>
      <VERS vnumber="7">quo ibo ab spiritu tuo et quo a facie tua fugiam</VERS>
      <VERS vnumber="8">si ascendero in caelum tu illic es si descendero ad infernum ades</VERS>
      <VERS vnumber="9">si sumpsero pinnas meas diluculo et habitavero in extremis maris</VERS>
      <VERS vnumber="10">etenim illuc manus tua deducet me et tenebit me dextera tua</VERS>
      <VERS vnumber="11">et dixi forsitan tenebrae conculcabunt me et nox inluminatio in deliciis meis</VERS>
      <VERS vnumber="12">quia tenebrae non obscurabuntur a te et nox sicut dies inluminabitur sicut tenebrae eius ita et lumen eius</VERS>
      <VERS vnumber="13">quia tu possedisti renes meos suscepisti me de utero matris meae</VERS>
      <VERS vnumber="14">confitebor tibi quia terribiliter magnificatus es mirabilia opera tua et anima mea cognoscit nimis</VERS>
      <VERS vnumber="15">non est occultatum os meum a te quod fecisti in occulto et substantia mea in inferioribus terrae</VERS>
      <VERS vnumber="16">inperfectum meum viderunt oculi tui et in libro tuo omnes scribentur die formabuntur et nemo in eis</VERS>
      <VERS vnumber="17">mihi autem nimis honorificati sunt amici tui Deus nimis confirmati sunt principatus eorum</VERS>
      <VERS vnumber="18">dinumerabo eos et super harenam multiplicabuntur exsurrexi et adhuc sum tecum</VERS>
      <VERS vnumber="19">si occideris Deus peccatores et viri sanguinum declinate a me</VERS>
      <VERS vnumber="20">quia dices in cogitatione accipient in vanitate civitates tuas</VERS>
      <VERS vnumber="21">nonne qui oderunt te Domine oderam et super inimicos tuos tabescebam</VERS>
      <VERS vnumber="22">perfecto odio oderam illos inimici facti sunt mihi</VERS>
      <VERS vnumber="23">proba me Deus et scito cor meum interroga me et cognosce semitas meas</VERS>
      <VERS vnumber="24">et vide si via iniquitatis in me est et deduc me in via aeterna</VERS>
    </CHAPTER>
    <CHAPTER cnumber="139">
      <VERS vnumber="1">in finem psalmus David</VERS>
      <VERS vnumber="2">eripe me Domine ab homine malo a viro iniquo eripe me</VERS>
      <VERS vnumber="3">qui cogitaverunt iniquitates in corde tota die constituebant proelia</VERS>
      <VERS vnumber="4">acuerunt linguam suam sicut serpentis venenum aspidum sub labiis eorum diapsalma</VERS>
      <VERS vnumber="5">custodi me Domine de manu peccatoris ab hominibus iniquis eripe me qui cogitaverunt subplantare gressus meos</VERS>
      <VERS vnumber="6">absconderunt superbi laqueum mihi et funes extenderunt in laqueum iuxta iter scandalum posuerunt mihi diapsalma</VERS>
      <VERS vnumber="7">dixi Domino Deus meus es tu exaudi Domine vocem deprecationis meae</VERS>
      <VERS vnumber="8">Domine Domine virtus salutis meae obumbrasti super caput meum in die belli</VERS>
      <VERS vnumber="9">non tradas Domine desiderio meo peccatori cogitaverunt contra me ne derelinquas me ne forte exaltentur diapsalma</VERS>
      <VERS vnumber="10">caput circuitus eorum labor labiorum ipsorum operiet eos</VERS>
      <VERS vnumber="11">cadent super eos carbones in igne deicies eos in miseriis non subsistent</VERS>
      <VERS vnumber="12">vir linguosus non dirigetur in terra virum iniustum mala capient in interitu</VERS>
      <VERS vnumber="13">cognovi quia faciet Dominus iudicium inopis et vindictam pauperum</VERS>
      <VERS vnumber="14">verumtamen iusti confitebuntur nomini tuo habitabunt recti cum vultu tuo</VERS>
    </CHAPTER>
    <CHAPTER cnumber="140">
      <VERS vnumber="1">psalmus David Domine clamavi ad te exaudi me intende voci meae cum clamavero ad te</VERS>
      <VERS vnumber="2">dirigatur oratio mea sicut incensum in conspectu tuo elevatio manuum mearum sacrificium vespertinum</VERS>
      <VERS vnumber="3">pone Domine custodiam ori meo et ostium circumstantiae labiis meis</VERS>
      <VERS vnumber="4">non declines cor meum in verba malitiae ad excusandas excusationes in peccatis cum hominibus operantibus iniquitatem et non communicabo cum electis eorum</VERS>
      <VERS vnumber="5">corripiet me iustus in misericordia et increpabit me oleum %autem; peccatoris non inpinguet caput meum quoniam adhuc et oratio mea in beneplacitis eorum</VERS>
      <VERS vnumber="6">absorti sunt iuncti petrae iudices eorum audient verba mea quoniam potuerunt</VERS>
      <VERS vnumber="7">sicut crassitudo terrae erupta est super terram dissipata sunt ossa nostra secus infernum</VERS>
      <VERS vnumber="8">quia ad te Domine Domine oculi mei in te speravi non auferas animam meam</VERS>
      <VERS vnumber="9">custodi me a laqueo quem statuerunt mihi et ab scandalis operantium iniquitatem</VERS>
      <VERS vnumber="10">cadent in retiaculo eius peccatores singulariter sum ego donec transeam</VERS>
    </CHAPTER>
    <CHAPTER cnumber="141">
      <VERS vnumber="1">intellectus David cum esset in spelunca oratio</VERS>
      <VERS vnumber="2">voce mea ad Dominum clamavi voce mea ad Dominum deprecatus sum</VERS>
      <VERS vnumber="3">effundo in conspectu eius deprecationem meam tribulationem meam ante ipsum pronuntio</VERS>
      <VERS vnumber="4">in deficiendo ex me spiritum meum et tu cognovisti semitas meas in via hac qua ambulabam absconderunt laqueum mihi</VERS>
      <VERS vnumber="5">considerabam ad dexteram et videbam et non erat qui cognosceret me periit fuga a me et non est qui requirit animam meam</VERS>
      <VERS vnumber="6">clamavi ad te Domine dixi tu es spes mea portio mea in terra viventium</VERS>
      <VERS vnumber="7">intende ad deprecationem meam quia humiliatus sum nimis libera me a persequentibus me quia confortati sunt super me</VERS>
      <VERS vnumber="8">educ de custodia animam meam ad confitendum nomini tuo me expectant iusti donec retribuas mihi</VERS>
    </CHAPTER>
    <CHAPTER cnumber="142">
      <VERS vnumber="1">psalmus David quando filius eum persequebatur Domine exaudi orationem meam auribus percipe obsecrationem meam in veritate tua exaudi me in tua iustitia</VERS>
      <VERS vnumber="2">et non intres in iudicio cum servo tuo quia non iustificabitur in conspectu tuo omnis vivens</VERS>
      <VERS vnumber="3">quia persecutus est inimicus animam meam humiliavit in terra vitam meam conlocavit me in obscuris sicut mortuos saeculi</VERS>
      <VERS vnumber="4">et anxiatus est super me spiritus meus in me turbatum est cor meum</VERS>
      <VERS vnumber="5">memor fui dierum antiquorum meditatus sum in omnibus operibus tuis in factis manuum tuarum meditabar</VERS>
      <VERS vnumber="6">expandi manus meas ad te anima mea sicut terra sine aqua tibi diapsalma</VERS>
      <VERS vnumber="7">velociter exaudi me Domine defecit spiritus meus non avertas faciem tuam a me et similis ero descendentibus in lacum</VERS>
      <VERS vnumber="8">auditam mihi fac mane misericordiam tuam quia in te speravi notam fac mihi viam in qua ambulem quia ad te levavi animam meam</VERS>
      <VERS vnumber="9">eripe me de inimicis meis Domine ad te confugi</VERS>
      <VERS vnumber="10">doce me facere voluntatem tuam quia Deus meus es tu spiritus tuus bonus deducet me in terra recta</VERS>
      <VERS vnumber="11">propter nomen tuum Domine vivificabis me in aequitate tua educes de tribulatione animam meam</VERS>
      <VERS vnumber="12">et in misericordia tua disperdes inimicos meos et perdes omnes qui tribulant animam meam quoniam ego servus tuus sum</VERS>
    </CHAPTER>
    <CHAPTER cnumber="143">
      <VERS vnumber="1">David adversus Goliad benedictus Dominus Deus meus qui docet manus meas ad proelium digitos meos ad bellum</VERS>
      <VERS vnumber="2">misericordia mea et refugium meum susceptor meus et liberator meus protector meus et in eo speravi qui subdis populum meum sub me</VERS>
      <VERS vnumber="3">Domine quid est homo quia innotuisti ei aut filius hominis quia reputas eum</VERS>
      <VERS vnumber="4">homo vanitati similis factus est dies eius sicut umbra praetereunt</VERS>
      <VERS vnumber="5">Domine inclina caelos tuos et descende tange montes et fumigabunt</VERS>
      <VERS vnumber="6">fulgora coruscationem et dissipabis eos emitte sagittas tuas et conturbabis eos</VERS>
      <VERS vnumber="7">emitte manum tuam de alto eripe me et libera me de aquis multis de manu filiorum alienorum</VERS>
      <VERS vnumber="8">quorum os locutum est vanitatem et dextera eorum dextera iniquitatis</VERS>
      <VERS vnumber="9">Deus canticum novum cantabo tibi in psalterio decacordo psallam tibi</VERS>
      <VERS vnumber="10">qui das salutem regibus qui redimit David servum suum de gladio maligno</VERS>
      <VERS vnumber="11">eripe me et eripe me de manu filiorum alienigenarum quorum os locutum est vanitatem et dextera eorum dextera iniquitatis</VERS>
      <VERS vnumber="12">quorum filii sicut novella plantationis in iuventute sua filiae eorum conpositae circumornatae ut similitudo templi</VERS>
      <VERS vnumber="13">promptuaria eorum plena eructantia ex hoc in illud oves eorum fetosae abundantes in egressibus suis</VERS>
      <VERS vnumber="14">boves eorum crassi non est ruina maceriae neque transitus neque clamor in plateis eorum</VERS>
      <VERS vnumber="15">beatum dixerunt populum cui haec sunt beatus populus cuius Dominus Deus eius</VERS>
    </CHAPTER>
    <CHAPTER cnumber="144">
      <VERS vnumber="1">laudatio David exaltabo te Deus meus rex et benedicam nomini tuo in saeculum et in saeculum saeculi</VERS>
      <VERS vnumber="2">per singulos dies benedicam tibi et laudabo nomen tuum in saeculum et in saeculum saeculi</VERS>
      <VERS vnumber="3">magnus Dominus et laudabilis nimis et magnitudinis eius non est finis</VERS>
      <VERS vnumber="4">generatio et generatio laudabit opera tua et potentiam tuam pronuntiabunt</VERS>
      <VERS vnumber="5">magnificentiam gloriae sanctitatis tuae loquentur et mirabilia tua narrabunt</VERS>
      <VERS vnumber="6">et virtutem terribilium tuorum dicent et magnitudinem tuam narrabunt</VERS>
      <VERS vnumber="7">memoriam abundantiae suavitatis tuae eructabunt et iustitia tua exultabunt</VERS>
      <VERS vnumber="8">miserator et misericors Dominus patiens et multum misericors</VERS>
      <VERS vnumber="9">suavis Dominus universis et miserationes eius super omnia opera eius</VERS>
      <VERS vnumber="10">confiteantur tibi Domine omnia opera tua et sancti tui confiteantur tibi</VERS>
      <VERS vnumber="11">gloriam regni tui dicent et potentiam tuam loquentur</VERS>
      <VERS vnumber="12">ut notam faciant filiis hominum potentiam tuam et gloriam magnificentiae regni tui</VERS>
      <VERS vnumber="13">regnum tuum regnum omnium saeculorum et dominatio tua in omni generatione et progenie fidelis Dominus in omnibus verbis suis et sanctus in omnibus operibus suis</VERS>
      <VERS vnumber="14">adlevat Dominus omnes qui corruunt et erigit omnes elisos</VERS>
      <VERS vnumber="15">oculi omnium in te sperant et tu das escam illorum in tempore oportuno</VERS>
      <VERS vnumber="16">aperis tu manum tuam et imples omne animal benedictione</VERS>
      <VERS vnumber="17">iustus Dominus in omnibus viis suis et sanctus in omnibus operibus suis</VERS>
      <VERS vnumber="18">prope est Dominus omnibus invocantibus eum omnibus invocantibus eum in veritate</VERS>
      <VERS vnumber="19">voluntatem timentium se faciet et deprecationem eorum exaudiet et salvos faciet eos</VERS>
      <VERS vnumber="20">custodit Dominus omnes diligentes se et omnes peccatores disperdet</VERS>
      <VERS vnumber="21">laudationem Domini loquetur os meum et benedicat omnis caro nomini sancto eius in saeculum et in saeculum saeculi</VERS>
    </CHAPTER>
    <CHAPTER cnumber="145">
      <VERS vnumber="1">alleluia Aggei et Zacchariae</VERS>
      <VERS vnumber="2">lauda anima mea Dominum laudabo Dominum in vita mea psallam Deo meo quamdiu fuero nolite confidere in principibus</VERS>
      <VERS vnumber="3">in filiis hominum quibus non est salus</VERS>
      <VERS vnumber="4">exibit spiritus eius et revertetur in terram suam in illa die peribunt omnes cogitationes eorum</VERS>
      <VERS vnumber="5">beatus cuius Deus Iacob adiutor eius spes eius in Domino Deo ipsius</VERS>
      <VERS vnumber="6">qui fecit caelum et terram mare et omnia quae in eis</VERS>
      <VERS vnumber="7">qui custodit veritatem in saeculum facit iudicium iniuriam patientibus dat escam esurientibus Dominus solvit conpeditos</VERS>
      <VERS vnumber="8">Dominus inluminat caecos Dominus erigit adlisos Dominus diligit iustos</VERS>
      <VERS vnumber="9">Dominus custodit advenas pupillum et viduam suscipiet et viam peccatorum disperdet</VERS>
      <VERS vnumber="10">regnabit Dominus in saecula Deus tuus Sion in generationem et generationem</VERS>
    </CHAPTER>
    <CHAPTER cnumber="146">
      <VERS vnumber="1">alleluia Aggei et Zacchariae laudate Dominum quoniam bonum psalmus Deo nostro sit iucunda decoraque; laudatio</VERS>
      <VERS vnumber="2">aedificans Hierusalem Dominus dispersiones Israhel congregabit</VERS>
      <VERS vnumber="3">qui sanat contritos corde et alligat contritiones illorum</VERS>
      <VERS vnumber="4">qui numerat multitudinem stellarum et omnibus eis nomina vocans</VERS>
      <VERS vnumber="5">magnus Dominus noster et magna virtus eius et sapientiae eius non est numerus</VERS>
      <VERS vnumber="6">suscipiens mansuetos Dominus humilians autem peccatores usque ad terram</VERS>
      <VERS vnumber="7">praecinite Domino in confessione psallite Deo nostro in cithara</VERS>
      <VERS vnumber="8">qui operit caelum nubibus et parat terrae pluviam qui producit in montibus faenum et herbam servituti hominum</VERS>
      <VERS vnumber="9">et dat iumentis escam ipsorum et pullis corvorum invocantibus eum</VERS>
      <VERS vnumber="10">non in fortitudine equi voluntatem habebit nec in tibiis viri beneplacitum erit ei</VERS>
      <VERS vnumber="11">beneplacitum est Domino super timentes eum et in eis qui sperant super misericordia eius</VERS>
    </CHAPTER>
    <CHAPTER cnumber="147">
      <VERS vnumber="1">alleluia lauda Hierusalem Dominum lauda Deum tuum Sion</VERS>
      <VERS vnumber="2">quoniam confortavit seras portarum tuarum benedixit filiis tuis in te</VERS>
      <VERS vnumber="3">qui posuit fines tuos pacem et adipe frumenti satiat te</VERS>
      <VERS vnumber="4">qui emittit eloquium suum terrae velociter currit sermo eius</VERS>
      <VERS vnumber="5">qui dat nivem sicut lanam nebulam sicut cinerem spargit</VERS>
      <VERS vnumber="6">mittit cristallum suum sicut buccellas ante faciem frigoris eius quis sustinebit</VERS>
      <VERS vnumber="7">emittet verbum suum et liquefaciet ea flabit spiritus eius et fluent aquae</VERS>
      <VERS vnumber="8">qui adnuntiat verbum suum Iacob iustitias et iudicia sua Israhel</VERS>
      <VERS vnumber="9">non fecit taliter omni nationi et iudicia sua non manifestavit eis</VERS>
    </CHAPTER>
    <CHAPTER cnumber="148">
      <VERS vnumber="1">alleluia laudate Dominum de caelis laudate eum in excelsis</VERS>
      <VERS vnumber="2">laudate eum omnes angeli eius laudate eum omnes virtutes eius</VERS>
      <VERS vnumber="3">laudate eum sol et luna laudate eum omnes stellae et lumen</VERS>
      <VERS vnumber="4">laudate eum caeli caelorum et aqua quae super caelum est</VERS>
      <VERS vnumber="5">laudent nomen Domini quia ipse dixit et facta sunt ipse mandavit et creata sunt</VERS>
      <VERS vnumber="6">statuit ea in saeculum et in saeculum saeculi praeceptum posuit et non praeteribit</VERS>
      <VERS vnumber="7">laudate Dominum de terra dracones et omnes abyssi</VERS>
      <VERS vnumber="8">ignis grando nix glacies spiritus procellarum quae faciunt verbum eius</VERS>
      <VERS vnumber="9">montes et omnes colles ligna fructifera et omnes cedri</VERS>
      <VERS vnumber="10">bestiae et universa pecora serpentes et volucres pinnatae</VERS>
      <VERS vnumber="11">reges terrae et omnes populi principes et omnes iudices terrae</VERS>
      <VERS vnumber="12">iuvenes et virgines senes cum iunioribus laudent nomen Domini</VERS>
      <VERS vnumber="13">quia exaltatum est nomen eius solius</VERS>
      <VERS vnumber="14">confessio eius super caelum et terram et exaltabit cornu populi sui hymnus omnibus sanctis eius filiis Israhel populo adpropinquanti sibi</VERS>
    </CHAPTER>
    <CHAPTER cnumber="149">
      <VERS vnumber="1">alleluia cantate Domino canticum novum laus eius in ecclesia sanctorum</VERS>
      <VERS vnumber="2">laetetur Israhel in eo qui fecit eum et filii Sion exultent in rege suo</VERS>
      <VERS vnumber="3">laudent nomen eius in choro in tympano et psalterio psallant ei</VERS>
      <VERS vnumber="4">quia beneplacitum est Domino in populo suo et exaltabit mansuetos in salute</VERS>
      <VERS vnumber="5">exultabunt sancti in gloria laetabuntur in cubilibus suis</VERS>
      <VERS vnumber="6">exaltationes Dei in gutture eorum et gladii ancipites in manibus eorum</VERS>
      <VERS vnumber="7">ad faciendam vindictam in nationibus increpationes in populis</VERS>
      <VERS vnumber="8">ad alligandos reges eorum in conpedibus et nobiles eorum in manicis ferreis</VERS>
      <VERS vnumber="9">ut faciant in eis iudicium conscriptum gloria haec est omnibus sanctis eius</VERS>
    </CHAPTER>
    <CHAPTER cnumber="150">
      <VERS vnumber="1">alleluia laudate Dominum in sanctis eius laudate eum in firmamento virtutis eius</VERS>
      <VERS vnumber="2">laudate eum in virtutibus eius laudate eum secundum multitudinem magnitudinis eius</VERS>
      <VERS vnumber="3">laudate eum in sono tubae laudate eum in psalterio et cithara</VERS>
      <VERS vnumber="4">laudate eum in tympano et choro laudate eum in cordis et organo</VERS>
      <VERS vnumber="5">laudate eum in cymbalis bene sonantibus laudate eum in cymbalis iubilationis</VERS>
      <VERS vnumber="6">omnis spiritus laudet Dominum</VERS>
    </CHAPTER>
  </BIBLEBOOK>
</XMLBIBLE>
