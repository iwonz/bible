<?xml version="1.0" encoding="UTF-8"?>
<XMLBIBLE language="la">
  <BIBLEBOOK bnumber="16" bname="Nehemiae">
    <CHAPTER cnumber="1">
      <VERS vnumber="1">verba Neemiae filii Echliae et factum est in mense casleu anno vicesimo et ego eram in Susis castro</VERS>
      <VERS vnumber="2">et venit Anani unus de fratribus meis ipse et viri ex Iuda et interrogavi eos de Iudaeis qui remanserant et supererant de captivitate et de Hierusalem</VERS>
      <VERS vnumber="3">et dixerunt mihi qui remanserunt et derelicti sunt de captivitate ibi in provincia in adflictione magna sunt et in obprobrio et murus Hierusalem dissipatus est et portae eius conbustae sunt igni</VERS>
      <VERS vnumber="4">cumque audissem verba huiuscemodi sedi et flevi et luxi diebus et ieiunabam et orabam ante faciem Dei caeli</VERS>
      <VERS vnumber="5">et dixi quaeso Domine Deus caeli fortis magne atque terribilis qui custodis pactum et misericordiam cum his qui te diligunt et custodiunt mandata tua</VERS>
      <VERS vnumber="6">fiat auris tua auscultans et oculi tui aperti ut audias orationem servi tui quam ego oro coram te hodie nocte et die pro filiis Israhel servis tuis et confiteor pro peccatis filiorum Israhel quibus peccaverunt tibi et ego et domus patris mei peccavimus</VERS>
      <VERS vnumber="7">vanitate seducti sumus et non custodivimus mandatum et caerimonias et iudicia quae praecepisti Mosi servo tuo</VERS>
      <VERS vnumber="8">memento verbi quod mandasti Mosi famulo tuo dicens cum transgressi fueritis ego dispergam vos in populos</VERS>
      <VERS vnumber="9">et si revertamini ad me et custodiatis mandata mea et faciatis ea etiam si abducti fueritis ad extrema caeli inde congregabo vos et inducam in locum quem elegi ut habitaret nomen meum ibi</VERS>
      <VERS vnumber="10">et ipsi servi tui et populus tuus quos redemisti in fortitudine tua magna et in manu tua valida</VERS>
      <VERS vnumber="11">obsecro Domine sit auris tua adtendens ad orationem servi tui et ad orationem servorum tuorum qui volunt timere nomen tuum et dirige servum tuum hodie et da ei misericordiam ante virum hunc ego enim eram pincerna regis</VERS>
    </CHAPTER>
    <CHAPTER cnumber="2">
      <VERS vnumber="1">factum est autem in mense nisan anno vicesimo Artarxersis regis et vinum erat ante eum et levavi vinum et dedi regi et non eram quasi languidus ante faciem eius</VERS>
      <VERS vnumber="2">dixitque mihi rex quare vultus tuus tristis cum te aegrotum non videam non est hoc frustra sed malum nescio quid in corde tuo est et timui valde ac nimis</VERS>
      <VERS vnumber="3">et dixi regi rex in aeternum vive quare non maereat vultus meus quia civitas domus sepulchrorum patris mei deserta est et portae eius conbustae sunt igni</VERS>
      <VERS vnumber="4">et ait mihi rex pro qua re postulas et oravi Deum caeli</VERS>
      <VERS vnumber="5">et dixi ad regem si videtur regi bonum et si placet servus tuus ante faciem tuam ut mittas me in Iudaeam ad civitatem sepulchri patris mei et aedificabo eam</VERS>
      <VERS vnumber="6">dixitque mihi rex et regina quae sedebat iuxta eum usque ad quod tempus erit iter tuum et quando reverteris et placuit ante vultum regis et misit me et constitui ei tempus</VERS>
      <VERS vnumber="7">et dixi regi si regi videtur bonum epistulas det mihi ad duces regionis trans Flumen ut transducant me donec veniam in Iudaeam</VERS>
      <VERS vnumber="8">et epistulam ad Asaph custodem saltus regis ut det mihi ligna et tegere possim portas turris domus et muri civitatis et domum quam ingressus fuero et dedit mihi rex iuxta manum Dei mei bonam mecum</VERS>
      <VERS vnumber="9">et veni ad duces regionis trans Flumen dedique eis epistulas regis miserat autem mecum rex principes militum et equites</VERS>
      <VERS vnumber="10">et audierunt Sanaballat Horonites et Tobias servus ammanites et contristati sunt adflictione magna quod venisset homo qui quaereret prosperitatem filiorum Israhel</VERS>
      <VERS vnumber="11">et veni Hierusalem et eram ibi diebus tribus</VERS>
      <VERS vnumber="12">et surrexi nocte ego et viri pauci mecum et non indicavi cuiquam quid Deus dedisset in corde meo ut facerem in Hierusalem et iumentum non erat mecum nisi animal cui sedebam</VERS>
      <VERS vnumber="13">et egressus sum per portam Vallis nocte et ante fontem Draconis et ad portam Stercoris et considerabam murum Hierusalem dissipatum et portas eius consumptas igni</VERS>
      <VERS vnumber="14">et transivi ad portam Fontis et ad aquaeductum Regis et non erat locus iumento cui sedebam ut transiret</VERS>
      <VERS vnumber="15">et ascendi per torrentem nocte et considerabam murum et reversus veni ad portam Vallis et redii</VERS>
      <VERS vnumber="16">magistratus autem nesciebant quo abissem aut quid ego facerem sed et Iudaeis et sacerdotibus et optimatibus et magistratibus et reliquis qui faciebant opus usque ad id locorum nihil indicaveram</VERS>
      <VERS vnumber="17">et dixi eis vos nostis adflictionem in qua sumus quia Hierusalem deserta est et portae eius consumptae sunt igni venite et aedificemus muros Hierusalem et non simus ultra obprobrium</VERS>
      <VERS vnumber="18">et indicavi eis manum Dei mei quod esset bona mecum et verba regis quae locutus est mihi et aio surgamus et aedificemus et confortatae sunt manus eorum in bono</VERS>
      <VERS vnumber="19">audierunt autem Sanaballat Horonites et Tobias servus ammanites et Gosem Arabs et subsannaverunt nos et despexerunt dixeruntque quae est haec res quam facitis numquid contra regem vos rebellatis</VERS>
      <VERS vnumber="20">et reddidi eis sermonem dixique ad eos Deus caeli ipse nos iuvat et nos servi eius sumus surgamus et aedificemus vobis autem non est pars et iustitia et memoria in Hierusalem</VERS>
    </CHAPTER>
    <CHAPTER cnumber="3">
      <VERS vnumber="1">et surrexit Eliasib sacerdos magnus et fratres eius sacerdotes et aedificaverunt portam Gregis ipsi sanctificaverunt eam et statuerunt valvas eius et usque ad turrem centum cubitorum sanctificaverunt eam usque ad turrem Ananehel</VERS>
      <VERS vnumber="2">et iuxta eum aedificaverunt viri Hiericho et iuxta eum aedificavit Zecchur filius Amri</VERS>
      <VERS vnumber="3">portam autem Piscium aedificaverunt filii Asanaa ipsi texerunt eam et statuerunt valvas eius et seras et vectes et iuxta eos aedificavit Marimuth filius Uriae filii Accus</VERS>
      <VERS vnumber="4">et iuxta eos aedificavit Mosollam filius Barachiae filii Mesezebel et iuxta eos aedificavit Sadoc filius Baana</VERS>
      <VERS vnumber="5">et iuxta eos aedificaverunt Thecueni optimates autem eorum non subposuerunt colla sua in opere Domini sui</VERS>
      <VERS vnumber="6">et portam Veterem aedificaverunt Ioiada filius Fasea et Mosollam filius Besodia ipsi texerunt eam et statuerunt valvas eius et seras et vectes</VERS>
      <VERS vnumber="7">et iuxta eos aedificavit Meletias Gabaonites et Iadon Meronathites viri de Gabaon et Maspha pro duce qui erat in regione trans Flumen</VERS>
      <VERS vnumber="8">et iuxta eum aedificavit Ezihel filius Araia aurifex et iuxta eum aedificavit Anania filius pigmentarii et dimiserunt Hierusalem usque ad murum plateae latioris</VERS>
      <VERS vnumber="9">et iuxta eum aedificavit Rafaia filius Ahur princeps vici Hierusalem</VERS>
      <VERS vnumber="10">et iuxta eos aedificavit Ieiada filius Aromath contra domum suam et iuxta eum aedificavit Attus filius Asebeniae</VERS>
      <VERS vnumber="11">mediam partem vici aedificavit Melchias filius Erem et Asub filius Phaethmoab et turrem Furnorum</VERS>
      <VERS vnumber="12">iuxta eum aedificavit Sellum filius Alloes princeps mediae partis vici Hierusalem ipse et filiae eius</VERS>
      <VERS vnumber="13">et portam Vallis aedificavit Anun et habitatores Zanoe ipsi aedificaverunt eam et statuerunt valvas eius et seras et vectes et mille cubitos in muro usque ad portam Sterquilinii</VERS>
      <VERS vnumber="14">et portam Sterquilinii aedificavit Melchias filius Rechab princeps vici Bethaccharem ipse aedificavit eam et statuit valvas eius et seras et vectes</VERS>
      <VERS vnumber="15">et portam Fontis aedificavit Sellum filius Choloozai princeps pagi Maspha ipse aedificavit eam et texit et statuit valvas eius et seras et vectes et muros piscinae Siloae in hortum regis et usque ad gradus qui descendunt de civitate David</VERS>
      <VERS vnumber="16">post eum aedificavit Neemias filius Azboc princeps dimidiae partis vici Bethsur usque contra sepulchra David et usque ad piscinam quae grandi opere constructa est et usque ad domum Fortium</VERS>
      <VERS vnumber="17">post eum aedificaverunt Levitae Reum filius Benni post eum aedificavit Asebias princeps dimidiae partis vici Ceilae in vico suo</VERS>
      <VERS vnumber="18">post eum aedificaverunt fratres eorum Behui filius Enadad princeps dimidiae partis Ceila</VERS>
      <VERS vnumber="19">et aedificavit iuxta eum Azer filius Iosue princeps Maspha mensuram secundam contra ascensum firmissimi anguli</VERS>
      <VERS vnumber="20">post eum in monte aedificavit Baruch filius Zacchai mensuram secundam ab angulo usque ad portam domus Eliasib sacerdotis magni</VERS>
      <VERS vnumber="21">post eum aedificavit Meremuth filius Uriae filii Accus mensuram secundam a porta domus Eliasib donec extenderetur domus Eliasib</VERS>
      <VERS vnumber="22">et post eum aedificaverunt sacerdotes viri de campestribus Iordanis</VERS>
      <VERS vnumber="23">post eum aedificavit Beniamin et Asub contra domum suam et post eum aedificavit Azarias filius Maasiae filii Ananiae contra domum suam</VERS>
      <VERS vnumber="24">post eum aedificavit Bennui filius Enadda mensuram secundam a domo Azariae usque ad flexuram et usque ad angulum</VERS>
      <VERS vnumber="25">Falel filius Ozi contra flexuram et turrem quae eminet de domo regis excelsa id est in atrio carceris post eum Phadaia filius Pheros</VERS>
      <VERS vnumber="26">Nathinnei autem habitabant in Ofel usque contra portam Aquarum ad orientem et turrem quae prominebat</VERS>
      <VERS vnumber="27">post eum aedificaverunt Thecueni mensuram secundam e regione a turre magna et eminenti usque ad murum templi</VERS>
      <VERS vnumber="28">sursum autem a porta Equorum aedificaverunt sacerdotes unusquisque contra domum suam</VERS>
      <VERS vnumber="29">post eos aedificavit Seddo filius Emmer contra domum suam et post eum aedificavit Semeia filius Secheniae custos portae orientalis</VERS>
      <VERS vnumber="30">post eum aedificavit Anania filius Selemiae et Anon filius Selo sextus mensuram secundam post eum aedificavit Mosollam filius Barachiae contra gazofilacium suum post eum aedificavit Melchias filius aurificis usque ad domum Nathinneorum et scruta vendentium contra portam Iudicialem et usque ad cenaculum Anguli</VERS>
      <VERS vnumber="31">et inter cenaculum Anguli in porta Gregis aedificaverunt artifices et negotiatores</VERS>
    </CHAPTER>
    <CHAPTER cnumber="4">
      <VERS vnumber="1">factum est autem cum audisset Sanaballat quod aedificaremus murum iratus est valde et motus nimis subsannavit Iudaeos</VERS>
      <VERS vnumber="2">et dixit coram fratribus suis et frequentia Samaritanorum quid Iudaei inbecilli faciunt num dimittent eos gentes num sacrificabunt et conplebunt in una die numquid aedificare poterunt lapides de acervis pulveris qui conbusti sunt</VERS>
      <VERS vnumber="3">sed et Tobias Ammanites proximus eius ait aedificent si ascenderit vulpis transiliet murum eorum lapideum</VERS>
      <VERS vnumber="4">audi Deus noster quia facti sumus despectio converte obprobrium super caput eorum et da eos in despectionem in terra captivitatis</VERS>
      <VERS vnumber="5">ne operias iniquitatem eorum et peccatum eorum coram facie tua non deleatur quia inriserunt aedificantes</VERS>
      <VERS vnumber="6">itaque aedificavimus murum et coniunximus totum usque ad partem dimidiam et provocatum est cor populi ad operandum</VERS>
      <VERS vnumber="7">factum est autem cum audisset Sanaballat et Tobias et Arabes et Ammanitae et Azotii quod obducta esset cicatrix muri Hierusalem et quod coepissent interrupta concludi irati sunt nimis</VERS>
      <VERS vnumber="8">et congregati omnes pariter ut venirent et pugnarent contra Hierusalem et molirentur insidias</VERS>
      <VERS vnumber="9">et oravimus Deum nostrum et posuimus custodes super murum die et nocte contra eos</VERS>
      <VERS vnumber="10">dixit autem Iudas debilitata est fortitudo portantis et humus nimia est et nos non poterimus aedificare murum</VERS>
      <VERS vnumber="11">et dixerunt hostes nostri nesciant et ignorent donec veniamus in medio eorum et interficiamus eos et cessare faciamus opus</VERS>
      <VERS vnumber="12">factum est autem venientibus Iudaeis qui habitabant iuxta eos et dicentibus nobis per decem vices ex omnibus locis quibus venerant ad nos</VERS>
      <VERS vnumber="13">statui in loco post murum per circuitum populum in ordine cum gladiis suis et lanceis et arcis</VERS>
      <VERS vnumber="14">perspexi atque surrexi et aio ad optimates et ad magistratus et ad reliquam partem vulgi nolite timere a facie eorum Domini magni et terribilis mementote et pugnate pro fratribus vestris filiis vestris et filiabus vestris uxoribus vestris et domibus</VERS>
      <VERS vnumber="15">factum est autem cum audissent inimici nostri nuntiatum esse nobis dissipavit Deus consilium eorum et reversi sumus omnes ad muros unusquisque ad opus suum</VERS>
      <VERS vnumber="16">et factum est a die illa media pars iuvenum eorum faciebant opus et media parata erat ad bellum et lanceae et scuta et arcus et loricae et principes post eos in omni domo Iuda</VERS>
      <VERS vnumber="17">aedificantium in muro et portantium onera et inponentium una manu sua faciebat opus et altera tenebat gladium</VERS>
      <VERS vnumber="18">aedificantium enim unusquisque gladio erat accinctus renes et aedificabant et clangebant bucina iuxta me</VERS>
      <VERS vnumber="19">et dixi ad optimates et ad magistratus et ad reliquam partem vulgi opus grande est et latum et nos separati sumus in muro procul alter ab altero</VERS>
      <VERS vnumber="20">in loco quocumque audieritis clangorem tubae illuc concurrite ad nos Deus noster pugnabit pro nobis</VERS>
      <VERS vnumber="21">et nos ipsi faciamus opus et media pars nostrum teneat lanceas ab ascensu aurorae donec egrediantur astra</VERS>
      <VERS vnumber="22">in tempore quoque illo dixi populo unusquisque cum puero suo maneat in medio Hierusalem et sint vobis vices per noctem et diem ad operandum</VERS>
      <VERS vnumber="23">ego autem et fratres mei et pueri mei et custodes qui erant post me non deponebamus vestimenta nostra unusquisque tantum nudabatur ad baptismum</VERS>
    </CHAPTER>
    <CHAPTER cnumber="5">
      <VERS vnumber="1">et factus est clamor populi et uxorum eius magnus adversus fratres suos iudaeos</VERS>
      <VERS vnumber="2">et erant qui dicerent filii nostri et filiae nostrae multae sunt nimis accipiamus pro pretio eorum frumentum et comedamus et vivamus</VERS>
      <VERS vnumber="3">et erant qui dicerent agros nostros et vineas et domos nostras opponamus et accipiamus frumentum in fame</VERS>
      <VERS vnumber="4">et alii dicebant mutuo sumamus pecunias in tributa regis demusque agros nostros et vineas</VERS>
      <VERS vnumber="5">et nunc sicut carnes fratrum nostrorum sic carnes nostrae sunt sicut filii eorum ita filii nostri ecce nos subiugamus filios nostros et filias nostras in servitutem et de filiabus nostris sunt famulae nec habemus unde possint redimi et agros nostros et vineas alii possident</VERS>
      <VERS vnumber="6">et iratus sum nimis cum audissem clamorem eorum secundum verba haec</VERS>
      <VERS vnumber="7">cogitavitque cor meum mecum et increpui optimates et magistratus et dixi eis usurasne singuli a fratribus vestris exigatis et congregavi adversus eos contionem magnam</VERS>
      <VERS vnumber="8">et dixi eis nos ut scitis redemimus fratres nostros iudaeos qui venditi fuerant gentibus secundum possibilitatem nostram et vos igitur vendite fratres vestros et emimus eos et siluerunt nec invenerunt quid responderent</VERS>
      <VERS vnumber="9">dixique ad eos non est bona res quam facitis quare non in timore Dei nostri ambulatis ne exprobretur nobis a gentibus inimicis nostris</VERS>
      <VERS vnumber="10">et ego et fratres mei et pueri mei commodavimus plurimis pecuniam et frumentum non repetamus in commune istud aes alienum concedamus quod debetur nobis</VERS>
      <VERS vnumber="11">reddite eis hodie agros suos vineas suas oliveta sua et domos suas quin potius et centesimam pecuniae frumenti vini et olei quam exigere soletis ab eis date pro illis</VERS>
      <VERS vnumber="12">et dixerunt reddimus et ab eis nihil quaerimus sicque faciemus ut loqueris et vocavi sacerdotes et adiuravi eos ut facerent iuxta quod dixeram</VERS>
      <VERS vnumber="13">insuper et sinum meum excussi et dixi sic excutiat Deus omnem virum qui non conpleverit verbum istud de domo sua et de laboribus suis sic excutiatur et vacuus fiat et dixit universa multitudo amen et laudaverunt Deum fecit ergo populus sicut dictum erat</VERS>
      <VERS vnumber="14">a die autem illa qua praeceperat mihi ut essem dux in terra Iuda ab anno vicesimo usque ad annum tricesimum secundum Artarxersis regis per annos duodecim ego et fratres mei annonas quae ducibus debebantur non comedimus</VERS>
      <VERS vnumber="15">duces autem primi qui fuerant ante me gravaverunt populum et acceperunt ab eis in pane vino et pecunia cotidie siclos quadraginta sed et ministri eorum depresserant populum ego autem non feci ita propter timorem Dei</VERS>
      <VERS vnumber="16">quin potius in opere muri aedificavi et agrum non emi et omnes pueri mei congregati ad opus erant</VERS>
      <VERS vnumber="17">Iudaei quoque et magistratus centum quinquaginta viri et qui veniebant ad nos de gentibus quae in circuitu nostro sunt in mensa mea erant</VERS>
      <VERS vnumber="18">parabatur autem mihi per dies singulos bos unus arietes sex electi exceptis volatilibus et inter dies decem vina diversa et alia multa tribuebam insuper et annonas ducatus mei non quaesivi valde enim erat adtenuatus populus</VERS>
      <VERS vnumber="19">memento mei Deus meus in bonum secundum omnia quae feci populo huic</VERS>
    </CHAPTER>
    <CHAPTER cnumber="6">
      <VERS vnumber="1">factum est autem cum audisset Sanaballat et Tobia et Gosem Arabs et ceteri inimici nostri quod aedificassem ego murum et non esset in ipso residua interruptio usque ad tempus autem illud valvas non posueram in portis</VERS>
      <VERS vnumber="2">miserunt Sanaballat et Gosem ad me dicentes veni et percutiamus foedus pariter in viculis in campo Ono ipsi autem cogitabant ut facerent mihi malum</VERS>
      <VERS vnumber="3">misi ergo ad eos nuntios dicens opus grande ego facio et non possum descendere ne forte neglegatur cum venero et descendero ad vos</VERS>
      <VERS vnumber="4">miserunt autem ad me secundum verbum hoc per quattuor vices et respondi eis iuxta sermonem priorem</VERS>
      <VERS vnumber="5">et misit ad me Sanaballat iuxta verbum prius quinta vice puerum suum et epistulam habebat in manu scriptam hoc modo</VERS>
      <VERS vnumber="6">in gentibus auditum est et Gosem dixit quod tu et Iudaei cogitetis rebellare et propterea aedifices murum et levare te velis super eos regem propter quam causam</VERS>
      <VERS vnumber="7">et prophetas posueris qui praedicent de te in Hierusalem dicentes rex in Iudaea est auditurus est rex verba haec idcirco nunc veni ut ineamus consilium pariter</VERS>
      <VERS vnumber="8">et misi ad eos dicens non est factum secundum verba haec quae tu loqueris de corde enim tuo tu conponis haec</VERS>
      <VERS vnumber="9">omnes autem hii terrebant nos cogitantes quod cessarent manus nostrae ab opere et quiesceremus quam ob causam magis confortavi manus meas</VERS>
      <VERS vnumber="10">et ingressus sum domum Samaiae filii Dalaiae filii Metabehel secreto qui ait tractemus nobiscum in domo Dei in medio templi et claudamus portas aedis quia venturi sunt ut interficiant te et nocte venturi sunt ad occidendum te</VERS>
      <VERS vnumber="11">et dixi num quisquam similis mei fugit et quis ut ego ingredietur templum et vivet non ingrediar</VERS>
      <VERS vnumber="12">et intellexi quod Deus non misisset eum sed quasi vaticinans locutus esset ad me et Tobia et Sanaballat conduxissent eum</VERS>
      <VERS vnumber="13">acceperat enim pretium ut territus facerem et peccarem et haberent malum quod exprobrarent mihi</VERS>
      <VERS vnumber="14">memento Domine mei pro Tobia et Sanaballat iuxta opera eorum talia sed et Noadiae prophetae et ceterorum prophetarum qui terrebant me</VERS>
      <VERS vnumber="15">conpletus est autem murus vicesimo quinto die mensis elul quinquaginta duobus diebus</VERS>
      <VERS vnumber="16">factum est ergo cum audissent omnes inimici nostri ut timerent universae gentes quae erant in circuitu nostro et conciderent intra semet ipsos et scirent quod a Deo factum esset opus hoc</VERS>
      <VERS vnumber="17">sed et in diebus illis multae optimatium Iudaeorum epistulae mittebantur ad Tobiam et a Tobia veniebant ad eos</VERS>
      <VERS vnumber="18">multi enim erant in Iudaea habentes iuramentum eius quia gener erat Secheniae filii Orei et Iohanan filius eius acceperat filiam Mosollam filii Barachiae</VERS>
      <VERS vnumber="19">sed et laudabant eum coram me et verba mea nuntiabant ei et Tobias mittebat epistulas ut terreret me</VERS>
    </CHAPTER>
    <CHAPTER cnumber="7">
      <VERS vnumber="1">postquam autem aedificatus est murus et posui valvas et recensui ianitores et cantores et Levitas</VERS>
      <VERS vnumber="2">praecepi Aneni fratri meo et Ananiae principi domus de Hierusalem ipse enim quasi vir verax et timens Deum plus ceteris videbatur</VERS>
      <VERS vnumber="3">et dixi eis non aperiantur portae Hierusalem usque ad calorem solis cumque adhuc adsisterent clausae portae sunt et oppilatae et posui custodes de habitatoribus Hierusalem singulos per vices suas et unumquemque contra domum suam</VERS>
      <VERS vnumber="4">civitas autem erat lata nimis et grandis et populus parvus in medio eius et non erant domus aedificatae</VERS>
      <VERS vnumber="5">dedit autem Deus in corde meo et congregavi optimates et magistratus et vulgum ut recenserem eos et inveni librum census eorum qui ascenderant primum et inventum est scriptum in eo</VERS>
      <VERS vnumber="6">isti filii provinciae qui ascenderunt de captivitate migrantium quos transtulerat Nabuchodonosor rex Babylonis et reversi sunt in Hierusalem et in Iudaeam unusquisque in civitatem suam</VERS>
      <VERS vnumber="7">qui venerunt cum Zorobabel Hiesuae Neemias Azarias Raamias Naamni Mardocheus Belsar Mespharath Beggoai Naum Baana numerus virorum populi Israhel</VERS>
      <VERS vnumber="8">filii Pharos duo milia centum septuaginta duo</VERS>
      <VERS vnumber="9">filii Saphatiae trecenti septuaginta duo</VERS>
      <VERS vnumber="10">filii Area sescenti quinquaginta duo</VERS>
      <VERS vnumber="11">filii Phaethmoab filiorum Hiesuae et Ioab duo milia octingenti decem et octo</VERS>
      <VERS vnumber="12">filii Helam mille octingenti quinquaginta quattuor</VERS>
      <VERS vnumber="13">filii Zethua octingenti quadraginta quinque</VERS>
      <VERS vnumber="14">filii Zacchai septingenti sexaginta</VERS>
      <VERS vnumber="15">filii Bennui sescenti quadraginta octo</VERS>
      <VERS vnumber="16">filii Bebai sescenti viginti octo</VERS>
      <VERS vnumber="17">filii Azgad duo milia trecenti viginti duo</VERS>
      <VERS vnumber="18">filii Adonicam sescenti sexaginta septem</VERS>
      <VERS vnumber="19">filii Baggoaim duo milia sexaginta septem</VERS>
      <VERS vnumber="20">filii Adin sescenti quinquaginta quinque</VERS>
      <VERS vnumber="21">filii Ater filii Ezechiae nonaginta octo</VERS>
      <VERS vnumber="22">filii Asem trecenti viginti octo</VERS>
      <VERS vnumber="23">filii Besai trecenti viginti quattuor</VERS>
      <VERS vnumber="24">filii Areph centum duodecim</VERS>
      <VERS vnumber="25">filii Gabaon nonaginta quinque</VERS>
      <VERS vnumber="26">viri Bethleem et Netupha centum octoginta octo</VERS>
      <VERS vnumber="27">viri Anathoth centum viginti octo</VERS>
      <VERS vnumber="28">viri Bethamoth quadraginta duo</VERS>
      <VERS vnumber="29">viri Cariathiarim Cephira et Beroth septingenti quadraginta tres</VERS>
      <VERS vnumber="30">viri Rama et Geba sescenti viginti unus</VERS>
      <VERS vnumber="31">viri Machmas centum viginti duo</VERS>
      <VERS vnumber="32">viri Bethel et Hai centum viginti tres</VERS>
      <VERS vnumber="33">viri Nebo alterius quinquaginta duo</VERS>
      <VERS vnumber="34">viri Helam alterius mille ducenti quinquaginta quattuor</VERS>
      <VERS vnumber="35">filii Arem trecenti viginti</VERS>
      <VERS vnumber="36">filii Hiericho trecenti quadraginta quinque</VERS>
      <VERS vnumber="37">filii Lod Adid et Ono septingenti viginti unus</VERS>
      <VERS vnumber="38">filii Senaa tria milia nongenti triginta</VERS>
      <VERS vnumber="39">sacerdotes filii Idaia in domo Iosua nongenti septuaginta tres</VERS>
      <VERS vnumber="40">filii Emmer mille quinquaginta duo</VERS>
      <VERS vnumber="41">filii Phassur mille ducenti quadraginta septem</VERS>
      <VERS vnumber="42">filii Arem mille decem et septem Levitae</VERS>
      <VERS vnumber="43">filii Iosue et Cadmihel filiorum</VERS>
      <VERS vnumber="44">Oduia septuaginta quattuor cantores</VERS>
      <VERS vnumber="45">filii Asaph centum quadraginta octo</VERS>
      <VERS vnumber="46">ianitores filii Sellum filii Ater filii Telmon filii Accub filii Atita filii Sobai centum triginta octo</VERS>
      <VERS vnumber="47">Nathinnei filii Soa filii Asfa filii Tebaoth</VERS>
      <VERS vnumber="48">filii Ceros filii Siaa filii Fado filii Lebana filii Agaba filii Selmon</VERS>
      <VERS vnumber="49">filii Anan filii Geddel filii Gaer</VERS>
      <VERS vnumber="50">filii Raaia filii Rasim filii Necoda</VERS>
      <VERS vnumber="51">filii Gezem filii Aza filii Fasea</VERS>
      <VERS vnumber="52">filii Besai filii Munim filii Nephusim</VERS>
      <VERS vnumber="53">filii Becbuc filii Acupha filii Arur</VERS>
      <VERS vnumber="54">filii Besloth filii Meida filii Arsa</VERS>
      <VERS vnumber="55">filii Bercos filii Sisara filii Thema</VERS>
      <VERS vnumber="56">filii Nesia filii Atipha</VERS>
      <VERS vnumber="57">filii servorum Salomonis filii Sotai filii Sophereth filii Pherida</VERS>
      <VERS vnumber="58">filii Iahala filii Dercon filii Geddel</VERS>
      <VERS vnumber="59">filii Saphatia filii Athil filii Phocereth qui erat ortus ex Sabaim filio Amon</VERS>
      <VERS vnumber="60">omnes Nathinnei et filii servorum Salomonis trecenti nonaginta duo</VERS>
      <VERS vnumber="61">hii sunt autem qui ascenderunt de Thelmella Thelarsa Cherub Addon et Emmer et non potuerunt indicare domum patrum suorum et semen suum utrum ex Israhel essent</VERS>
      <VERS vnumber="62">filii Dalaia filii Tobia filii Necoda sescenti quadraginta duo</VERS>
      <VERS vnumber="63">et de sacerdotibus filii Abia filii Accos filii Berzellai qui accepit de filiabus Berzellai Galaditis uxorem et vocatus est nomine eorum</VERS>
      <VERS vnumber="64">hii quaesierunt scripturam suam in censu et non invenerunt et eiecti sunt de sacerdotio</VERS>
      <VERS vnumber="65">dixitque Athersatha eis ut non manducarent de sanctis sanctorum donec staret sacerdos doctus et eruditus</VERS>
      <VERS vnumber="66">omnis multitudo quasi unus quadraginta duo milia sescenti sexaginta</VERS>
      <VERS vnumber="67">absque servis et ancillis eorum qui erant septem milia trecenti triginta et septem et inter eos cantores et cantrices ducentae quadraginta quinque</VERS>
      <VERS vnumber="68"></VERS>
      <VERS vnumber="69">cameli quadringenti triginta quinque asini sex milia septingenti viginti</VERS>
      <VERS vnumber="70">nonnulli autem de principibus familiarum dederunt in opus Athersatha dedit in thesaurum auri dragmas mille fialas quinquaginta tunicas sacerdotales quingentas triginta</VERS>
      <VERS vnumber="71">et de principibus familiarum dederunt in thesaurum operis auri dragmas viginti milia et argenti minas duo milia ducentas</VERS>
      <VERS vnumber="72">et quod dedit reliquus populus auri dragmas viginti milia et argenti minas duo milia et tunicas sacerdotales sexaginta septem</VERS>
      <VERS vnumber="73">habitaverunt autem sacerdotes et Levitae et ianitores et cantores et reliquum vulgus et Nathinnei et omnis Israhel in civitatibus suis</VERS>
    </CHAPTER>
    <CHAPTER cnumber="8">
      <VERS vnumber="1">et venerat mensis septimus filii autem Israhel erant in civitatibus suis congregatusque est omnis populus quasi vir unus ad plateam quae est ante portam Aquarum et dixerunt Ezrae scribae ut adferret librum legis Mosi quam praecepit Dominus Israheli</VERS>
      <VERS vnumber="2">adtulit ergo Ezras sacerdos legem coram multitudine virorum et mulierum cunctisque qui poterant intellegere in die prima mensis septimi</VERS>
      <VERS vnumber="3">et legit in eo aperte in platea quae erat ante portam Aquarum de mane usque ad mediam diem in conspectu virorum et mulierum et sapientium et aures omnis populi erant erectae ad librum</VERS>
      <VERS vnumber="4">stetit autem Ezras scriba super gradum ligneum quem fecerat ad loquendum et steterunt iuxta eum Matthathia et Sema et Ania et Uria et Helcia et Maasia ad dextram eius et ad sinistram Phadaia Misahel et Melchia et Asum et Asephdana Zaccharia et Mosollam</VERS>
      <VERS vnumber="5">et aperuit Ezras librum coram omni populo super universum quippe populum eminebat et cum aperuisset eum stetit omnis populus</VERS>
      <VERS vnumber="6">et benedixit Ezras Domino Deo magno et respondit omnis populus amen amen elevans manus suas et incurvati sunt et adoraverunt Deum proni in terram</VERS>
      <VERS vnumber="7">porro Hiesue et Baani et Serebia Iamin Accub Septhai Odia Maasia Celita Azarias Iozabed Anam Phalaia Levitae silentium faciebant in populo ad audiendam legem populus autem stabat in gradu suo</VERS>
      <VERS vnumber="8">et legerunt in libro legis Dei distincte et adposite ad intellegendum et intellexerunt cum legeretur</VERS>
      <VERS vnumber="9">dixit autem Neemias ipse est Athersatha et Ezras sacerdos scriba et Levitae interpretantes universo populo dies sanctificatus est Domino Deo nostro nolite lugere et nolite flere flebat enim omnis populus cum audiret verba legis</VERS>
      <VERS vnumber="10">et dixit eis ite comedite pinguia et bibite mulsum et mittite partes ei qui non praeparavit sibi quia sanctus dies Domini est et nolite contristari gaudium enim Domini est fortitudo nostra</VERS>
      <VERS vnumber="11">Levitae autem silentium faciebant in omni populo dicentes tacete quia dies sanctus est et nolite dolere</VERS>
      <VERS vnumber="12">abiit itaque omnis populus ut comederet et biberet et mitteret partes et faceret laetitiam magnam quia intellexerant verba quae docuerat eos</VERS>
      <VERS vnumber="13">et in die secundo congregati sunt principes familiarum universi populi sacerdotes et Levitae ad Ezram scribam ut interpretaretur eis verba legis</VERS>
      <VERS vnumber="14">et invenerunt scriptum in lege praecepisse Dominum in manu Mosi ut habitent filii Israhel in tabernaculis in die sollemni mense septimo</VERS>
      <VERS vnumber="15">et ut praedicent et divulgent vocem in universis urbibus suis et in Hierusalem dicentes egredimini in montem et adferte frondes olivae et frondes ligni pulcherrimi frondes myrti et ramos palmarum et frondes ligni nemorosi ut fiant tabernacula sicut scriptum est</VERS>
      <VERS vnumber="16">et egressus est populus et adtulerunt feceruntque sibi tabernacula unusquisque in domate suo et in atriis suis et in atriis domus Dei et in platea portae Aquarum et in platea portae Ephraim</VERS>
      <VERS vnumber="17">fecit ergo universa ecclesia eorum qui redierant de captivitate tabernacula et habitaverunt in tabernaculis non enim fecerant a diebus Iosue filii Nun taliter filii Israhel usque ad diem illum et fuit laetitia magna nimis</VERS>
      <VERS vnumber="18">legit autem in libro legis Dei per dies singulos a die primo usque ad diem novissimum et fecerunt sollemnitatem septem diebus et in die octavo collectum iuxta ritum</VERS>
    </CHAPTER>
    <CHAPTER cnumber="9">
      <VERS vnumber="1">in die autem vicesimo quarto mensis huius convenerunt filii Israhel in ieiunio et in saccis et humus super eos</VERS>
      <VERS vnumber="2">et separatum est semen filiorum Israhel ab omni filio alienigena et steterunt et confitebantur peccata sua et iniquitates patrum suorum</VERS>
      <VERS vnumber="3">et consurrexerunt ad standum et legerunt in volumine legis Domini Dei sui quater in die et quater confitebantur et adorabant Dominum Deum suum</VERS>
      <VERS vnumber="4">surrexit autem super gradum Levitarum Iosue et Bani Cedmihel Sebnia Bani Sarebias Bani Chanani et inclamaverunt voce magna Dominum Deum suum</VERS>
      <VERS vnumber="5">et dixerunt Levitae Iosue et Cedmihel Bonni Asebia Serebia Odoia Sebna Fataia surgite benedicite Domino Deo vestro ab aeterno usque in aeternum et benedicant nomini gloriae tuae excelso in omni benedictione et laude</VERS>
      <VERS vnumber="6">tu ipse Domine solus tu fecisti caelum caelum caelorum et omnem exercitum eorum terram et universa quae in ea sunt maria et omnia quae in eis sunt et tu vivificas omnia haec et exercitus caeli te adorat</VERS>
      <VERS vnumber="7">tu ipse Domine Deus qui elegisti Abram et eduxisti eum de igne Chaldeorum et posuisti nomen eius Abraham</VERS>
      <VERS vnumber="8">et invenisti cor eius fidele coram te et percussisti cum eo foedus ut dares ei terram Chananei Chetthei Amorrei et Ferezei et Iebusei et Gergesei ut dares semini eius et implesti verba tua quoniam iustus es</VERS>
      <VERS vnumber="9">et vidisti adflictionem patrum nostrorum in Aegypto clamoremque eorum audisti super mare Rubrum</VERS>
      <VERS vnumber="10">et dedisti signa et portenta in Pharao et in universis servis eius et in omni populo terrae illius cognovisti enim quia superbe egerant contra eos et fecisti tibi nomen sicut et in hac die</VERS>
      <VERS vnumber="11">et mare divisisti ante eos et transierunt per medium maris in sicca persecutores autem eorum proiecisti in profundum quasi lapidem in aquas validas</VERS>
      <VERS vnumber="12">et in columna nubis ductor eorum fuisti per diem et in columna ignis per noctem ut appareret eis via per quam ingrediebantur</VERS>
      <VERS vnumber="13">ad montem quoque Sinai descendisti et locutus es cum eis de caelo et dedisti eis iudicia recta et legem veritatis caerimonias et praecepta bona</VERS>
      <VERS vnumber="14">et sabbatum sanctificatum tuum ostendisti eis et mandata et caerimonias et legem praecepisti eis in manu Mosi servi tui</VERS>
      <VERS vnumber="15">panem quoque de caelo dedisti eis in fame eorum et aquam de petra eduxisti eis sitientibus et dixisti eis ut ingrederentur et possiderent terram super quam levasti manum tuam ut traderes eis</VERS>
      <VERS vnumber="16">ipsi vero et patres nostri superbe egerunt et induraverunt cervices suas et non audierunt mandata tua</VERS>
      <VERS vnumber="17">et noluerunt audire et non sunt recordati mirabilium tuorum quae feceras eis et induraverunt cervices suas et dederunt caput ut converterentur ad servitutem suam quasi per contentionem tu autem Deus propitius clemens et misericors longanimis et multae miserationis non dereliquisti eos</VERS>
      <VERS vnumber="18">et quidem cum fecissent sibi vitulum conflatilem et dixissent iste est Deus tuus qui eduxit te de Aegypto feceruntque blasphemias magnas</VERS>
      <VERS vnumber="19">tu autem in misericordiis tuis multis non dimisisti eos in deserto columna nubis non recessit ab eis per diem ut duceret eos in via et columna ignis in nocte ut ostenderet eis iter per quod ingrederentur</VERS>
      <VERS vnumber="20">et spiritum tuum bonum dedisti qui doceret eos et manna tuum non prohibuisti ab ore eorum et aquam dedisti eis in siti</VERS>
      <VERS vnumber="21">quadraginta annis pavisti eos in deserto nihilque eis defuit vestimenta eorum non inveteraverunt et pedes eorum non sunt adtriti</VERS>
      <VERS vnumber="22">et dedisti eis regna et populos et partitus es eis sortes et possederunt terram Seon et terram regis Esebon et terram Og regis Basan</VERS>
      <VERS vnumber="23">et filios eorum multiplicasti sicut stellas caeli et adduxisti eos ad terram de qua dixeras patribus eorum ut ingrederentur et possiderent</VERS>
      <VERS vnumber="24">et venerunt filii et possederunt terram et humiliasti coram eis habitatores terrae Chananeos et dedisti eos in manu eorum et reges eorum et populos terrae ut facerent eis sicut placebat illis</VERS>
      <VERS vnumber="25">ceperunt itaque urbes munitas et humum pinguem et possederunt domos plenas cunctis bonis cisternas ab aliis fabricatas vineas et oliveta et ligna pomifera multa et comederunt et saturati sunt et inpinguati sunt et abundavere deliciis in bonitate tua magna</VERS>
      <VERS vnumber="26">provocaverunt autem te ad iracundiam et recesserunt a te et proiecerunt legem tuam post terga sua et prophetas tuos occiderunt qui contestabantur eos ut reverterentur ad te feceruntque blasphemias grandes</VERS>
      <VERS vnumber="27">et dedisti eos in manu hostium suorum et adflixerunt eos et in tempore tribulationis suae clamaverunt ad te et tu de caelo audisti et secundum miserationes tuas multas dedisti eis salvatores qui salvaverunt eos de manu hostium suorum</VERS>
      <VERS vnumber="28">cumque requievissent reversi sunt ut facerent malum in conspectu tuo et dereliquisti eos in manu inimicorum suorum et possederunt eos conversique sunt et clamaverunt ad te tu autem de caelo audisti et liberasti eos in misericordiis tuis multis temporibus</VERS>
      <VERS vnumber="29">et contestatus es eos ut reverterentur ad legem tuam ipsi vero superbe egerunt et non audierunt mandata tua et in iudiciis tuis peccaverunt quae faciet homo et vivet in eis et dederunt umerum recedentem et cervicem suam induraverunt nec audierunt</VERS>
      <VERS vnumber="30">et protraxisti super eos annos multos et contestatus es eos in spiritu tuo per manum prophetarum tuorum et non audierunt et tradidisti eos in manu populorum terrarum</VERS>
      <VERS vnumber="31">in misericordiis autem tuis plurimis non fecisti eos in consumptione nec dereliquisti eos quoniam Deus miserationum et clemens tu es</VERS>
      <VERS vnumber="32">nunc itaque Deus noster Deus magne fortis et terribilis custodiens pactum et misericordiam ne avertas a facie tua omnem laborem qui invenit nos reges nostros principes nostros et sacerdotes nostros prophetas nostros et patres nostros et omnem populum tuum a diebus regis Assur usque in diem hanc</VERS>
      <VERS vnumber="33">et tu iustus in omnibus quae venerunt super nos quia veritatem fecisti nos autem impie egimus</VERS>
      <VERS vnumber="34">reges nostri principes nostri sacerdotes nostri et patres nostri non fecerunt legem tuam et non adtenderunt mandata tua et testimonia tua quae testificatus es in eis</VERS>
      <VERS vnumber="35">et ipsi in regnis suis bonis et in bonitate tua multa quam dederas eis et in terra latissima et pingui quam tradideras in conspectu eorum non servierunt tibi nec reversi sunt ab studiis suis pessimis</VERS>
      <VERS vnumber="36">ecce nos ipsi hodie servi sumus et terram quam dedisti patribus nostris ut comederent panem eius et quae bona sunt eius et nos ipsi servi sumus in ea</VERS>
      <VERS vnumber="37">et fruges eius multiplicantur regibus quos posuisti super nos propter peccata nostra et in corporibus nostris dominantur et in iumentis nostris secundum voluntatem suam et in tribulatione magna sumus</VERS>
      <VERS vnumber="38">super omnibus ergo his nos ipsi percutimus foedus et scribimus et signant principes nostri Levitae nostri et sacerdotes nostri</VERS>
    </CHAPTER>
    <CHAPTER cnumber="10">
      <VERS vnumber="1">signatores autem fuerunt Neemias Athersatha filius Achelai et Sedecias</VERS>
      <VERS vnumber="2">Saraias Azarias Hieremias</VERS>
      <VERS vnumber="3">Phessur Amaria Melchia</VERS>
      <VERS vnumber="4">Attus Sebenia Melluc</VERS>
      <VERS vnumber="5">Arem Mermuth Obdias</VERS>
      <VERS vnumber="6">Danihel Genton Baruch</VERS>
      <VERS vnumber="7">Mosollam Abia Miamin</VERS>
      <VERS vnumber="8">Mazia Belga Semaia hii sacerdotes</VERS>
      <VERS vnumber="9">porro Levitae Iosue filius Azaniae Bennui de filiis Enadad Cedmihel</VERS>
      <VERS vnumber="10">et fratres eorum Sechenia Odevia Celita Phalaia Anan</VERS>
      <VERS vnumber="11">Micha Roob Asebia</VERS>
      <VERS vnumber="12">Zacchur Serebia Sabania</VERS>
      <VERS vnumber="13">Odia Bani Baninu</VERS>
      <VERS vnumber="14">capita populi Pheros Phaethmoab Helam Zethu Bani</VERS>
      <VERS vnumber="15">Bonni Azgad Bebai</VERS>
      <VERS vnumber="16">Adonia Beggoai Adin</VERS>
      <VERS vnumber="17">Ater Ezechia Azur</VERS>
      <VERS vnumber="18">Odevia Asum Besai</VERS>
      <VERS vnumber="19">Ares Anathoth Nebai</VERS>
      <VERS vnumber="20">Mecphia Mosollam Azir</VERS>
      <VERS vnumber="21">Mesizabel Sadoc Ieddua</VERS>
      <VERS vnumber="22">Felthia Anan Ania</VERS>
      <VERS vnumber="23">Osee Anania Asub</VERS>
      <VERS vnumber="24">Aloes Phaleam Sobec</VERS>
      <VERS vnumber="25">Reum Asebna Madsia</VERS>
      <VERS vnumber="26">et Haia Hanam Anan</VERS>
      <VERS vnumber="27">Melluc Arem Baana</VERS>
      <VERS vnumber="28">et reliqui de populo sacerdotes Levitae ianitores et cantores Nathinnei et omnes qui se separaverunt de populis terrarum ad legem Dei uxores eorum filii eorum et filiae eorum</VERS>
      <VERS vnumber="29">omnis qui poterat sapere spondentes pro fratribus suis optimates eorum et qui veniebant ad pollicendum et iurandum ut ambularent in lege Dei quam dederat in manu Mosi servi Dei ut facerent et custodirent universa mandata Domini Dei nostri et iudicia eius et caerimonias eius</VERS>
      <VERS vnumber="30">et ut non daremus filias nostras populo terrae et filias eorum non acciperemus filiis nostris</VERS>
      <VERS vnumber="31">populi quoque terrae qui inportant venalia et omnia ad usum per diem sabbati ut vendant non accipiemus ab eis in sabbato et in die sanctificata et dimittemus annum septimum et exactionem universae manus</VERS>
      <VERS vnumber="32">et statuemus super nos praecepta ut demus tertiam partem sicli per annum ad opus domus Dei nostri</VERS>
      <VERS vnumber="33">ad panes propositionis et ad sacrificium sempiternum et in holocaustum sempiternum in sabbatis in kalendis in sollemnitatibus et in sanctificatis et pro peccato ut exoretur pro Israhel et in omnem usum domus Dei nostri</VERS>
      <VERS vnumber="34">sortes ergo misimus super oblatione lignorum inter sacerdotes et Levitas et populos ut inferrentur in domum Dei nostri per domos patrum nostrorum per tempora a temporibus anni usque ad annum ut arderent super altare Domini Dei nostri sicut scriptum est in lege Mosi</VERS>
      <VERS vnumber="35">et ut adferremus primogenita terrae nostrae et primitiva universi fructus omnis ligni ab anno in annum in domo Domini</VERS>
      <VERS vnumber="36">et primitiva filiorum nostrorum et pecorum nostrorum sicut scriptum est in lege et primitiva boum nostrorum et ovium nostrarum ut offerrentur in domo Dei nostri sacerdotibus qui ministrant in domo Dei nostri</VERS>
      <VERS vnumber="37">et primitias ciborum nostrorum et libaminum nostrorum et poma omnis ligni vindemiae quoque et olei adferemus sacerdotibus ad gazofilacium Dei nostri et decimam partem terrae nostrae Levitis ipsi Levitae decimas accipient ex omnibus civitatibus operum nostrorum</VERS>
      <VERS vnumber="38">erit autem sacerdos filius Aaron cum Levitis in decimis Levitarum et Levitae offerent decimam partem decimae suae in domum Dei nostri ad gazofilacium in domo thesauri</VERS>
      <VERS vnumber="39">ad gazofilacium enim deportabunt filii Israhel et filii Levi primitias frumenti vini et olei et ibi erunt vasa sanctificata et sacerdotes et cantores et ianitores et ministri et non dimittemus domum Dei nostri</VERS>
    </CHAPTER>
    <CHAPTER cnumber="11">
      <VERS vnumber="1">habitaverunt autem principes populi in Hierusalem reliqua vero plebs misit sortem ut tollerent unam partem de decem qui habitaturi essent in Hierusalem in civitate sancta novem vero partes in civitatibus</VERS>
      <VERS vnumber="2">benedixit autem populus omnibus viris qui se sponte obtulerunt ut habitarent in Hierusalem</VERS>
      <VERS vnumber="3">hii sunt itaque principes provinciae qui habitaverunt in Hierusalem et in civitatibus Iuda habitavit unusquisque in possessione sua in urbibus suis Israhel sacerdotes Levitae Nathinnei et filii servorum Salomonis</VERS>
      <VERS vnumber="4">et in Hierusalem habitaverunt de filiis Iuda et de filiis Beniamin de filiis Iuda Athaias filius Aziam filii Zacchariae filii Amariae filii Saphatia filii Malelehel de filiis Phares</VERS>
      <VERS vnumber="5">Imaasia filius Baruch filius Coloza filius Azia filius Adaia filius Ioiarib filius Zacchariae filius Silonites</VERS>
      <VERS vnumber="6">omnes filii Phares qui habitaverunt in Hierusalem quadringenti sexaginta octo viri fortes</VERS>
      <VERS vnumber="7">hii sunt autem filii Beniamin Sellum filius Mosollam filius Ioed filius Phadaia filius Colaia filius Masia filius Ethehel filius Isaia</VERS>
      <VERS vnumber="8">et post eum Gabbai Sellai nongenti viginti octo</VERS>
      <VERS vnumber="9">et Iohel filius Zechri praepositus eorum et Iuda filius Sennua super civitatem secundus</VERS>
      <VERS vnumber="10">et de sacerdotibus Idaia filius Ioarib Iachin</VERS>
      <VERS vnumber="11">Saraia filius Elcia filius Mesollam filius Sadoc filius Meraioth filius Ahitub princeps domus Dei</VERS>
      <VERS vnumber="12">et fratres eorum facientes opera templi octingenti viginti duo et Adaia filius Ieroam filius Felelia filius Amsi filius Zacchariae filius Phessur filius Melchiae</VERS>
      <VERS vnumber="13">et fratres eius principes patrum ducenti quadraginta duo et Amassai filius Azrihel filius Aazi filius Mosollamoth filius Emmer</VERS>
      <VERS vnumber="14">et fratres eorum potentes nimis centum viginti octo et praepositus eorum Zabdihel filius potentium</VERS>
      <VERS vnumber="15">et de Levitis Sebenia filius Asob filius Azaricam filius Asabia filius Boni</VERS>
      <VERS vnumber="16">et Sabathai et Iozabed super opera quae erant forinsecus in domo Dei a principibus Levitarum</VERS>
      <VERS vnumber="17">et Mathania filius Micha filius Zebdaei filius Asaph princeps ad laudandum et confitendum in oratione et Becbecia secundus de fratribus eius et Abda filius Sammua filius Galal filius Idithun</VERS>
      <VERS vnumber="18">omnes Levitae in civitate sancta ducenti octoginta quattuor</VERS>
      <VERS vnumber="19">et ianitores Accob Telmon et fratres eorum qui custodiebant ostia centum septuaginta duo</VERS>
      <VERS vnumber="20">et reliqui ex Israhel sacerdotes et Levitae in universis civitatibus Iuda unusquisque in possessione sua</VERS>
      <VERS vnumber="21">et Nathinnei qui habitabant in Ofel et Siaha et Gaspha de Nathinneis</VERS>
      <VERS vnumber="22">et episcopus Levitarum in Hierusalem Azzi filius Bani filius Asabiae filius Matthaniae filius Michae de filiis Asaph cantores in ministerio domus Dei</VERS>
      <VERS vnumber="23">praeceptum quippe regis super eos erat et ordo in cantoribus per dies singulos</VERS>
      <VERS vnumber="24">et Fataia filius Mesezebel de filiis Zera filii Iuda in manu regis iuxta omne verbum populi</VERS>
      <VERS vnumber="25">et in domibus per omnes regiones eorum de filiis Iuda habitaverunt in Cariatharbe et in filiabus eius et in Dibon et in filiabus eius et in Capsel et in viculis eius</VERS>
      <VERS vnumber="26">et in Iesue et in Molada et in Bethfaleth</VERS>
      <VERS vnumber="27">et in Asersual et in Bersabee et in filiabus eius</VERS>
      <VERS vnumber="28">et in Siceleg et in Mochona et in filiabus eius</VERS>
      <VERS vnumber="29">et in Ainremmon et in Sara et in Irimuth</VERS>
      <VERS vnumber="30">Zanoa Odollam et villis earum Lachis et regionibus eius Azeca et filiabus eius et manserunt in Bersabee usque ad vallem Ennom</VERS>
      <VERS vnumber="31">filii autem Beniamin a Geba Mechmas et Aia et Bethel et filiabus eius</VERS>
      <VERS vnumber="32">Anathoth Nob Anania</VERS>
      <VERS vnumber="33">Asor Rama Getthaim</VERS>
      <VERS vnumber="34">Adid Seboim Neballa Loth</VERS>
      <VERS vnumber="35">et Ono valle Artificum</VERS>
      <VERS vnumber="36">et de Levitis partitiones Iuda et Beniamin</VERS>
    </CHAPTER>
    <CHAPTER cnumber="12">
      <VERS vnumber="1">hii autem sacerdotes et Levitae qui ascenderunt cum Zorobabel filio Salathihel et Iosue Saraia Hieremias Ezra</VERS>
      <VERS vnumber="2">Amaria Melluch Attus</VERS>
      <VERS vnumber="3">Sechenia Reum Meremuth</VERS>
      <VERS vnumber="4">Addo Genthon Abia</VERS>
      <VERS vnumber="5">Miamin Madia Belga</VERS>
      <VERS vnumber="6">Semaia et Ioarib Idaia Sellum Amoc Elceia</VERS>
      <VERS vnumber="7">Idaia isti principes sacerdotum et fratres eorum in diebus Iosue</VERS>
      <VERS vnumber="8">porro Levitae Iesua Bennui Cedmihel Sarabia Iuda Mathanias super hymnos ipsi et fratres eorum</VERS>
      <VERS vnumber="9">et Becbecia atque et Hanni fratres eorum unusquisque in officio suo</VERS>
      <VERS vnumber="10">Hiesue autem genuit Ioachim et Ioachim genuit Eliasib et Eliasib genuit Ioiada</VERS>
      <VERS vnumber="11">et Ioiada genuit Ionathan et Ionathan genuit Ieddoa</VERS>
      <VERS vnumber="12">in diebus autem Ioachim erant sacerdotes principes familiarum Saraiae Amaria Hieremiae Anania</VERS>
      <VERS vnumber="13">Ezrae Mosollam Amariae Iohanan</VERS>
      <VERS vnumber="14">Milico Ionathan Sebeniae Ioseph</VERS>
      <VERS vnumber="15">Arem Edna Maraioth Elci</VERS>
      <VERS vnumber="16">Addaiae Zaccharia Genthon Mosollam</VERS>
      <VERS vnumber="17">Abiae Zecheri Miamin et Moadiae Felti</VERS>
      <VERS vnumber="18">Belgae Sammua Semaiae Ionathan</VERS>
      <VERS vnumber="19">Ioiarib Matthanai Iadaiae Azzi</VERS>
      <VERS vnumber="20">Sellaiae Celai Amoc Eber</VERS>
      <VERS vnumber="21">Elciae Asebia Idaiae Nathanahel</VERS>
      <VERS vnumber="22">Levitae in diebus Eliasib et Ioiada et Ionan et Ieddoa scripti principes familiarum et sacerdotes in regno Darii Persae</VERS>
      <VERS vnumber="23">filii Levi principes familiarum scripti in libro verborum dierum et usque ad dies Ionathan filii Eliasib</VERS>
      <VERS vnumber="24">et principes Levitarum Asebia Serebia et Iesue filius Cedmihel et fratres eorum per vices suas ut laudarent et confiterentur iuxta praeceptum David viri Dei et observarent aeque per ordinem</VERS>
      <VERS vnumber="25">Matthania et Becbecia Obedia Mosollam Thelmon Accub custodes portarum et vestibulorum ante portas</VERS>
      <VERS vnumber="26">hii in diebus Ioachim filii Iesue filii Iosedech et in diebus Neemiae ducis et Ezrae sacerdotis scribaeque</VERS>
      <VERS vnumber="27">in dedicatione autem muri Hierusalem requisierunt Levitas de omnibus locis suis ut adducerent eos in Hierusalem et facerent dedicationem et laetitiam in actione gratiarum et in cantico in cymbalis psalteriis et citharis</VERS>
      <VERS vnumber="28">congregati sunt ergo filii cantorum et de campestribus circa Hierusalem et de villis Netuphati</VERS>
      <VERS vnumber="29">et de domo Galgal et de regionibus Geba et Azmaveth quoniam villas aedificaverunt sibi cantores in circuitu Hierusalem</VERS>
      <VERS vnumber="30">et mundati sunt sacerdotes et Levitae et mundaverunt populum et portas et murum</VERS>
      <VERS vnumber="31">ascendere autem feci principes Iuda super murum et statui duos choros laudantium magnos et ierunt ad dexteram super murum ad portam Sterquilinii</VERS>
      <VERS vnumber="32">et ivit post eos Osaias et media pars principum Iuda</VERS>
      <VERS vnumber="33">et Azarias Ezras et Mosollam Iuda et Beniamin et Semeia et Hieremia</VERS>
      <VERS vnumber="34">et de filiis sacerdotum in tubis Zaccharias filius Ionathan filius Semeiae filius Mathaniae filius Michaiae filius Zecchur filius Asaph</VERS>
      <VERS vnumber="35">et fratres eius Semeia et Azarel Malalai Galalai Maai Nathanel et Iuda et Anani in vasis cantici David viri Dei et Ezras scriba ante eos in porta Fontis</VERS>
      <VERS vnumber="36">et contra eos ascenderunt in gradibus civitatis David in ascensu muri super domum David et usque ad portam Aquarum ad orientem</VERS>
      <VERS vnumber="37">et chorus secundus gratias referentium ibat ex adverso et ego post eum et media pars populi super murum et super turrem Furnorum et usque ad murum latissimum</VERS>
      <VERS vnumber="38">et super portam Ephraim et super portam Antiquam et super portam Piscium et turrem Ananehel et turrem Ema et usque ad portam Gregis et steterunt in porta Custodiae</VERS>
      <VERS vnumber="39">steteruntque duo chori laudantium in domo Dei et ego et dimidia pars magistratuum mecum</VERS>
      <VERS vnumber="40">et sacerdotes Eliachim Maasia Miniamin Michea Elioenai Zaccharia Anania in tubis</VERS>
      <VERS vnumber="41">et Maasia et Semea et Eleazar et Azi et Iohanan et Melchia et Elam et Ezer et clare cecinerunt cantores et Iezraia praepositus</VERS>
      <VERS vnumber="42">et immolaverunt in die illa victimas magnas et laetati sunt Deus enim laetificaverat eos laetitia magna sed et uxores eorum et liberi gavisi sunt et audita est laetitia Hierusalem procul</VERS>
      <VERS vnumber="43">recensuerunt quoque in die illa viros super gazofilacia thesauri ad libamina et ad primitias et ad decimas ut introferrent per eos principes civitatis in decore gratiarum actionis sacerdotes et Levitas quia laetatus est Iuda in sacerdotibus et Levitis adstantibus</VERS>
      <VERS vnumber="44">et custodierunt observationem Dei sui et observationem expiationis et cantores et ianitores iuxta praeceptum David et Salomonis filii eius</VERS>
      <VERS vnumber="45">quia in diebus David et Asaph ab exordio erant principes constituti cantorum in carmine laudantium et confitentium Deo</VERS>
      <VERS vnumber="46">et omnis Israhel in diebus Zorobabel et in diebus Neemiae dabat partes cantoribus et ianitoribus per dies singulos et sanctificabant Levitas et Levitae sanctificabant filios Aaron</VERS>
    </CHAPTER>
    <CHAPTER cnumber="13">
      <VERS vnumber="1">in die autem illo lectum est in volumine Mosi audiente populo et inventum est scriptum in eo quod non debeat introire Ammanites et Moabites in ecclesiam Dei usque in aeternum</VERS>
      <VERS vnumber="2">eo quod non occurrerint filiis Israhel cum pane et aqua et conduxerint adversum eum Balaam ad maledicendum ei et convertit Deus noster maledictionem in benedictionem</VERS>
      <VERS vnumber="3">factum est autem cum audissent legem separaverunt omnem alienigenam ab Israhel</VERS>
      <VERS vnumber="4">et super hoc erat Eliasib sacerdos qui fuerat positus in gazofilacio domus Dei nostri et proximus Tobiae</VERS>
      <VERS vnumber="5">fecit ergo sibi gazofilacium grande et ibi erant ante eum reponentes munera et tus et vasa et decimam frumenti et vini et olei partes Levitarum et cantorum et ianitorum et primitias sacerdotales</VERS>
      <VERS vnumber="6">in omnibus autem his non fui in Hierusalem quia in anno tricesimo secundo Artarxersis regis Babylonis veni ad regem et in fine dierum rogavi regem</VERS>
      <VERS vnumber="7">et veni in Hierusalem et intellexi malum quod fecerat Eliasib Tobiae ut faceret ei thesaurum in vestibulis domus Dei</VERS>
      <VERS vnumber="8">et malum mihi visum est valde et proieci vasa domus Tobiae foras de gazofilacio</VERS>
      <VERS vnumber="9">praecepique et mundaverunt gazofilacia et rettuli ibi vasa domus Dei sacrificium et tus</VERS>
      <VERS vnumber="10">et cognovi quoniam partes Levitarum non fuissent datae et fugisset unusquisque in regionem suam de Levitis et de cantoribus et de his qui ministrabant</VERS>
      <VERS vnumber="11">et egi causam adversus magistratus et dixi quare dereliquimus domum Dei et congregavi eos et feci stare in stationibus suis</VERS>
      <VERS vnumber="12">et omnis Iuda adportabat decimam frumenti et vini et olei in horrea</VERS>
      <VERS vnumber="13">et constituimus super horrea Selemiam sacerdotem et Sadoc scribam et Phadaiam de Levitis et iuxta eos Anan filium Zacchur filium Matthaniae quoniam fideles conprobati sunt et ipsis creditae sunt partes fratrum suorum</VERS>
      <VERS vnumber="14">memento mei Deus meus pro hoc et ne deleas miserationes meas quas feci in domo Dei mei et in caerimoniis eius</VERS>
      <VERS vnumber="15">in diebus illis vidi in Iuda calcabant torcularia in sabbato portantes acervos et onerantes super asinos vinum et uvas et ficus et omne onus et inferentes Hierusalem in die sabbati et contestatus sum ut in die qua vendere liceret venderent</VERS>
      <VERS vnumber="16">et Tyrii habitaverunt in ea inferentes pisces et omnia venalia et vendebant in sabbatis filiis Iuda et in Hierusalem</VERS>
      <VERS vnumber="17">et obiurgavi optimates Iuda et dixi eis quae est res haec mala quam vos facitis et profanatis diem sabbati</VERS>
      <VERS vnumber="18">numquid non haec fecerunt patres nostri et adduxit Deus noster super nos omne malum hoc et super civitatem hanc et vos additis iracundiam super Israhel violando sabbatum</VERS>
      <VERS vnumber="19">factum est itaque cum quievissent portae Hierusalem die sabbati dixi et cluserunt ianuas et praecepi ut non aperirent eas usque post sabbatum et de pueris meis constitui super portas ut nullus inferret onus in die sabbati</VERS>
      <VERS vnumber="20">et manserunt negotiatores et vendentes universa venalia foris Hierusalem semel et bis</VERS>
      <VERS vnumber="21">et contestatus sum eos et dixi eis quare manetis ex adverso muri si secundo hoc feceritis manum mittam in vos itaque ex tempore illo non venerunt in sabbato</VERS>
      <VERS vnumber="22">dixi quoque Levitis ut mundarentur et venirent ad custodiendas portas et sanctificandum diem sabbati et pro hoc ergo memento mei Deus meus et parce mihi secundum multitudinem miserationum tuarum</VERS>
      <VERS vnumber="23">sed et in diebus illis vidi Iudaeos ducentes uxores azotias ammanitidas et moabitidas</VERS>
      <VERS vnumber="24">et filii eorum ex media parte loquebantur azotice et nesciebant loqui iudaice et loquebantur iuxta linguam populi et populi</VERS>
      <VERS vnumber="25">et obiurgavi eos et maledixi et cecidi ex ipsis viros et decalvavi eos et adiuravi in Deo ut non darent filias suas filiis eorum et non acciperent de filiabus eorum filiis suis et sibimet ipsis dicens</VERS>
      <VERS vnumber="26">numquid non in huiuscemodi re peccavit Salomon rex Israhel et certe in gentibus multis non erat rex similis ei et dilectus Deo suo erat et posuit eum Deus regem super omnem Israhel et ipsum ergo ad peccatum duxerunt mulieres alienigenae</VERS>
      <VERS vnumber="27">numquid et nos inoboedientes faciemus omne malum grande hoc ut praevaricemur in Deo nostro et ducamus uxores peregrinas</VERS>
      <VERS vnumber="28">de filiis autem Ioiada filii Eliasib sacerdotis magni gener erat Sanaballat Horonitis quem fugavi a me</VERS>
      <VERS vnumber="29">recordare Domine Deus meus adversum eos qui polluunt sacerdotium iusque sacerdotale et leviticum</VERS>
      <VERS vnumber="30">igitur mundavi eos ab omnibus alienigenis et constitui ordines sacerdotum et Levitarum unumquemque in ministerio suo</VERS>
      <VERS vnumber="31">et in oblatione lignorum in temporibus constitutis et in primitiis memento mei Deus meus in bonum</VERS>
    </CHAPTER>
  </BIBLEBOOK>
</XMLBIBLE>
