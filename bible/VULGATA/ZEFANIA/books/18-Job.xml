<?xml version="1.0" encoding="UTF-8"?>
<XMLBIBLE language="la">
  <BIBLEBOOK bnumber="18" bname="Iob">
    <CHAPTER cnumber="1">
      <VERS vnumber="1">vir erat in terra Hus nomine Iob et erat vir ille simplex et rectus ac timens Deum et recedens a malo</VERS>
      <VERS vnumber="2">natique sunt ei septem filii et tres filiae</VERS>
      <VERS vnumber="3">et fuit possessio eius septem milia ovium et tria milia camelorum quingenta quoque iuga boum et quingentae asinae ac familia multa nimis eratque vir ille magnus inter omnes Orientales</VERS>
      <VERS vnumber="4">et ibant filii eius et faciebant convivium per domos unusquisque in die suo et mittentes vocabant tres sorores suas ut comederent et biberent cum eis</VERS>
      <VERS vnumber="5">cumque in orbem transissent dies convivii mittebat ad eos Iob et sanctificabat illos consurgensque diluculo offerebat holocausta per singulos dicebat enim ne forte peccaverint filii mei et benedixerint Deo in cordibus suis sic faciebat Iob cunctis diebus</VERS>
      <VERS vnumber="6">quadam autem die cum venissent filii Dei ut adsisterent coram Domino adfuit inter eos etiam Satan</VERS>
      <VERS vnumber="7">cui dixit Dominus unde venis qui respondens ait circuivi terram et perambulavi eam</VERS>
      <VERS vnumber="8">dixitque Dominus ad eum numquid considerasti servum meum Iob quod non sit ei similis in terra homo simplex et rectus et timens Deum ac recedens a malo</VERS>
      <VERS vnumber="9">cui respondens Satan ait numquid frustra timet Iob Deum</VERS>
      <VERS vnumber="10">nonne tu vallasti eum ac domum eius universamque substantiam per circuitum operibus manuum eius benedixisti et possessio illius crevit in terra</VERS>
      <VERS vnumber="11">sed extende paululum manum tuam et tange cuncta quae possidet nisi in facie tua benedixerit tibi</VERS>
      <VERS vnumber="12">dixit ergo Dominus ad Satan ecce universa quae habet in manu tua sunt tantum in eum ne extendas manum tuam egressusque est Satan a facie Domini</VERS>
      <VERS vnumber="13">cum autem quadam die filii et filiae eius comederent et biberent vinum in domo fratris sui primogeniti</VERS>
      <VERS vnumber="14">nuntius venit ad Iob qui diceret boves arabant et asinae pascebantur iuxta eos</VERS>
      <VERS vnumber="15">et inruerunt Sabei tuleruntque omnia et pueros percusserunt gladio et evasi ego solus ut nuntiarem tibi</VERS>
      <VERS vnumber="16">cumque adhuc ille loqueretur venit alter et dixit ignis Dei cecidit e caelo et tactas oves puerosque consumpsit et effugi ego solus ut nuntiarem tibi</VERS>
      <VERS vnumber="17">sed et illo adhuc loquente venit alius et dixit Chaldei fecerunt tres turmas et invaserunt camelos et tulerunt eos necnon et pueros percusserunt gladio et ego fugi solus ut nuntiarem tibi</VERS>
      <VERS vnumber="18">loquebatur ille et ecce alius intravit et dixit filiis tuis et filiabus vescentibus et bibentibus vinum in domo fratris sui primogeniti</VERS>
      <VERS vnumber="19">repente ventus vehemens inruit a regione deserti et concussit quattuor angulos domus quae corruens oppressit liberos tuos et mortui sunt et effugi ego solus ut nuntiarem tibi</VERS>
      <VERS vnumber="20">tunc surrexit Iob et scidit tunicam suam et tonso capite corruens in terram adoravit</VERS>
      <VERS vnumber="21">et dixit nudus egressus sum de utero matris meae et nudus revertar illuc Dominus dedit Dominus abstulit sit nomen Domini benedictum</VERS>
      <VERS vnumber="22">in omnibus his non peccavit Iob neque stultum quid contra Deum locutus est</VERS>
    </CHAPTER>
    <CHAPTER cnumber="2">
      <VERS vnumber="1">factum est autem cum quadam die venissent filii Dei et starent coram Domino venisset quoque Satan inter eos et staret in conspectu eius</VERS>
      <VERS vnumber="2">ut diceret Dominus ad Satan unde venis qui respondens ait circuivi terram et perambulavi eam</VERS>
      <VERS vnumber="3">et dixit Dominus ad Satan numquid considerasti servum meum Iob quod non sit ei similis in terra vir simplex et rectus timens Deum ac recedens a malo et adhuc retinens innocentiam tu autem commovisti me adversus eum ut adfligerem illum frustra</VERS>
      <VERS vnumber="4">cui respondens Satan ait pellem pro pelle et cuncta quae habet homo dabit pro anima sua</VERS>
      <VERS vnumber="5">alioquin mitte manum tuam et tange os eius et carnem et tunc videbis quod in facie benedicat tibi</VERS>
      <VERS vnumber="6">dixit ergo Dominus ad Satan ecce in manu tua est verumtamen animam illius serva</VERS>
      <VERS vnumber="7">egressus igitur Satan a facie Domini percussit Iob ulcere pessimo a planta pedis usque ad verticem eius</VERS>
      <VERS vnumber="8">qui testa saniem deradebat sedens in sterquilinio</VERS>
      <VERS vnumber="9">dixit autem illi uxor sua adhuc tu permanes in simplicitate tua benedic Deo et morere</VERS>
      <VERS vnumber="10">qui ait ad illam quasi una de stultis locuta es si bona suscepimus de manu Domini quare mala non suscipiamus in omnibus his non peccavit Iob labiis suis</VERS>
      <VERS vnumber="11">igitur audientes tres amici Iob omne malum quod accidisset ei venerunt singuli de loco suo Eliphaz Themanites et Baldad Suites et Sophar Naamathites condixerant enim ut pariter venientes visitarent eum et consolarentur</VERS>
      <VERS vnumber="12">cumque levassent procul oculos suos non cognoverunt eum et exclamantes ploraverunt scissisque vestibus sparserunt pulverem super caput suum in caelum</VERS>
      <VERS vnumber="13">et sederunt cum eo in terram septem diebus et septem noctibus et nemo loquebatur ei verbum videbant enim dolorem esse vehementem</VERS>
    </CHAPTER>
    <CHAPTER cnumber="3">
      <VERS vnumber="1">post haec aperuit Iob os suum et maledixit diei suo</VERS>
      <VERS vnumber="2">et locutus est</VERS>
      <VERS vnumber="3">pereat dies in qua natus sum et nox in qua dictum est conceptus est homo</VERS>
      <VERS vnumber="4">dies ille vertatur in tenebras non requirat eum Deus desuper et non inlustret lumine</VERS>
      <VERS vnumber="5">obscurent eum tenebrae et umbra mortis occupet eum caligo et involvatur amaritudine</VERS>
      <VERS vnumber="6">noctem illam tenebrosus turbo possideat non conputetur in diebus anni nec numeretur in mensibus</VERS>
      <VERS vnumber="7">sit nox illa solitaria nec laude digna</VERS>
      <VERS vnumber="8">maledicant ei qui maledicunt diei qui parati sunt suscitare Leviathan</VERS>
      <VERS vnumber="9">obtenebrentur stellae caligine eius expectet lucem et non videat nec ortum surgentis aurorae</VERS>
      <VERS vnumber="10">quia non conclusit ostia ventris qui portavit me nec abstulit mala ab oculis meis</VERS>
      <VERS vnumber="11">quare non in vulva mortuus sum egressus ex utero non statim perii</VERS>
      <VERS vnumber="12">quare exceptus genibus cur lactatus uberibus</VERS>
      <VERS vnumber="13">nunc enim dormiens silerem et somno meo requiescerem</VERS>
      <VERS vnumber="14">cum regibus et consulibus terrae qui aedificant sibi solitudines</VERS>
      <VERS vnumber="15">aut cum principibus qui possident aurum et replent domos suas argento</VERS>
      <VERS vnumber="16">aut sicut abortivum absconditum non subsisterem vel qui concepti non viderunt lucem</VERS>
      <VERS vnumber="17">ibi impii cessaverunt a tumultu et ibi requieverunt fessi robore</VERS>
      <VERS vnumber="18">et quondam vincti pariter sine molestia non audierunt vocem exactoris</VERS>
      <VERS vnumber="19">parvus et magnus ibi sunt et servus liber a domino suo</VERS>
      <VERS vnumber="20">quare data est misero lux et vita his qui in amaritudine animae sunt</VERS>
      <VERS vnumber="21">qui expectant mortem et non venit quasi effodientes thesaurum</VERS>
      <VERS vnumber="22">gaudentque vehementer cum invenerint sepulchrum</VERS>
      <VERS vnumber="23">viro cuius abscondita est via et circumdedit eum Deus tenebris</VERS>
      <VERS vnumber="24">antequam comedam suspiro et quasi inundantes aquae sic rugitus meus</VERS>
      <VERS vnumber="25">quia timor quem timebam evenit mihi et quod verebar accidit</VERS>
      <VERS vnumber="26">nonne dissimulavi nonne silui nonne quievi et venit super me indignatio</VERS>
    </CHAPTER>
    <CHAPTER cnumber="4">
      <VERS vnumber="1">respondens autem Eliphaz Themanites dixit</VERS>
      <VERS vnumber="2">si coeperimus loqui tibi forsitan moleste accipias sed conceptum sermonem tenere quis possit</VERS>
      <VERS vnumber="3">ecce docuisti multos et manus lassas roborasti</VERS>
      <VERS vnumber="4">vacillantes confirmaverunt sermones tui et genua trementia confortasti</VERS>
      <VERS vnumber="5">nunc autem venit super te plaga et defecisti tetigit te et conturbatus es</VERS>
      <VERS vnumber="6">timor tuus fortitudo tua patientia tua et perfectio viarum tuarum</VERS>
      <VERS vnumber="7">recordare obsecro te quis umquam innocens perierit aut quando recti deleti sint</VERS>
      <VERS vnumber="8">quin potius vidi eos qui operantur iniquitatem et seminant dolores et metunt eos</VERS>
      <VERS vnumber="9">flante Deo perisse et spiritu irae eius esse consumptos</VERS>
      <VERS vnumber="10">rugitus leonis et vox leaenae et dentes catulorum leonum contriti sunt</VERS>
      <VERS vnumber="11">tigris periit eo quod non haberet praedam et catuli leonis dissipati sunt</VERS>
      <VERS vnumber="12">porro ad me dictum est verbum absconditum et quasi furtive suscepit auris mea venas susurri eius</VERS>
      <VERS vnumber="13">in horrore visionis nocturnae quando solet sopor occupare homines</VERS>
      <VERS vnumber="14">pavor tenuit me et tremor et omnia ossa mea perterrita sunt</VERS>
      <VERS vnumber="15">et cum spiritus me praesente transiret inhorruerunt pili carnis meae</VERS>
      <VERS vnumber="16">stetit quidam cuius non agnoscebam vultum imago coram oculis meis et vocem quasi aurae lenis audivi</VERS>
      <VERS vnumber="17">numquid homo Dei conparatione iustificabitur aut factore suo purior erit vir</VERS>
      <VERS vnumber="18">ecce qui serviunt ei non sunt stabiles et in angelis suis repperit pravitatem</VERS>
      <VERS vnumber="19">quanto magis hii qui habitant domos luteas qui terrenum habent fundamentum consumentur velut a tinea</VERS>
      <VERS vnumber="20">de mane usque ad vesperum succidentur et quia nullus intellegit in aeternum peribunt</VERS>
      <VERS vnumber="21">qui autem reliqui fuerint auferentur ex eis morientur et non in sapientia</VERS>
    </CHAPTER>
    <CHAPTER cnumber="5">
      <VERS vnumber="1">voca ergo si est qui tibi respondeat et ad aliquem sanctorum convertere</VERS>
      <VERS vnumber="2">vere stultum interficit iracundia et parvulum occidit invidia</VERS>
      <VERS vnumber="3">ego vidi stultum firma radice et maledixi pulchritudini eius statim</VERS>
      <VERS vnumber="4">longe fient filii eius a salute et conterentur in porta et non erit qui eruat</VERS>
      <VERS vnumber="5">cuius messem famelicus comedet et ipsum rapiet armatus et ebibent sitientes divitias eius</VERS>
      <VERS vnumber="6">nihil in terra sine causa fit et de humo non orietur dolor</VERS>
      <VERS vnumber="7">homo ad laborem nascitur et avis ad volatum</VERS>
      <VERS vnumber="8">quam ob rem ego deprecabor Dominum et ad Deum ponam eloquium meum</VERS>
      <VERS vnumber="9">qui facit magna et inscrutabilia et mirabilia absque numero</VERS>
      <VERS vnumber="10">qui dat pluviam super faciem terrae et inrigat aquis universa</VERS>
      <VERS vnumber="11">qui ponit humiles in sublimi et maerentes erigit sospitate</VERS>
      <VERS vnumber="12">qui dissipat cogitationes malignorum ne possint implere manus eorum quod coeperant</VERS>
      <VERS vnumber="13">qui adprehendit sapientes in astutia eorum et consilium pravorum dissipat</VERS>
      <VERS vnumber="14">per diem incurrent tenebras et quasi in nocte sic palpabunt in meridie</VERS>
      <VERS vnumber="15">porro salvum faciet a gladio oris eorum et de manu violenti pauperem</VERS>
      <VERS vnumber="16">et erit egeno spes iniquitas autem contrahet os suum</VERS>
      <VERS vnumber="17">beatus homo qui corripitur a Domino increpationem ergo Domini ne reprobes</VERS>
      <VERS vnumber="18">quia ipse vulnerat et medetur percutit et manus eius sanabunt</VERS>
      <VERS vnumber="19">in sex tribulationibus liberabit te et in septima non tanget te malum</VERS>
      <VERS vnumber="20">in fame eruet te de morte et in bello de manu gladii</VERS>
      <VERS vnumber="21">a flagello linguae absconderis et non timebis calamitatem cum venerit</VERS>
      <VERS vnumber="22">in vastitate et fame ridebis et bestiam terrae non formidabis</VERS>
      <VERS vnumber="23">sed cum lapidibus regionum pactum tuum et bestiae terrae pacificae erunt tibi</VERS>
      <VERS vnumber="24">et scies quod pacem habeat tabernaculum tuum et visitans speciem tuam non peccabis</VERS>
      <VERS vnumber="25">scies quoque quoniam multiplex erit semen tuum et progenies tua quasi herba terrae</VERS>
      <VERS vnumber="26">ingredieris in abundantia sepulchrum sicut infertur acervus in tempore suo</VERS>
      <VERS vnumber="27">ecce hoc ut investigavimus ita est quod auditum mente pertracta</VERS>
    </CHAPTER>
    <CHAPTER cnumber="6">
      <VERS vnumber="1">respondens autem Iob dixit</VERS>
      <VERS vnumber="2">utinam adpenderentur peccata mea quibus iram merui et calamitas quam patior in statera</VERS>
      <VERS vnumber="3">quasi harena maris haec gravior appareret unde et verba mea dolore sunt plena</VERS>
      <VERS vnumber="4">quia sagittae Domini in me sunt quarum indignatio ebibit spiritum meum et terrores Domini militant contra me</VERS>
      <VERS vnumber="5">numquid rugiet onager cum habuerit herbam aut mugiet bos cum ante praesepe plenum steterit</VERS>
      <VERS vnumber="6">aut poterit comedi insulsum quod non est sale conditum aut potest aliquis gustare quod gustatum adfert mortem</VERS>
      <VERS vnumber="7">quae prius tangere nolebat anima mea nunc prae angustia cibi mei sunt</VERS>
      <VERS vnumber="8">quis det ut veniat petitio mea et quod expecto tribuat mihi Deus</VERS>
      <VERS vnumber="9">et qui coepit ipse me conterat solvat manum suam et succidat me</VERS>
      <VERS vnumber="10">et haec mihi sit consolatio ut adfligens me dolore non parcat nec contradicam sermonibus Sancti</VERS>
      <VERS vnumber="11">quae est enim fortitudo mea ut sustineam aut quis finis meus ut patienter agam</VERS>
      <VERS vnumber="12">nec fortitudo lapidum fortitudo mea nec caro mea aerea est</VERS>
      <VERS vnumber="13">ecce non est auxilium mihi in me et necessarii quoque mei recesserunt a me</VERS>
      <VERS vnumber="14">qui tollit ab amico suo misericordiam timorem Domini derelinquit</VERS>
      <VERS vnumber="15">fratres mei praeterierunt me sicut torrens qui raptim transit in convallibus</VERS>
      <VERS vnumber="16">qui timent pruinam inruet super eos nix</VERS>
      <VERS vnumber="17">tempore quo fuerint dissipati peribunt et ut incaluerit solventur de loco suo</VERS>
      <VERS vnumber="18">involutae sunt semitae gressuum eorum ambulabunt in vacuum et peribunt</VERS>
      <VERS vnumber="19">considerate semitas Theman itinera Saba et expectate paulisper</VERS>
      <VERS vnumber="20">confusi sunt quia speravi venerunt quoque usque ad me et pudore cooperti sunt</VERS>
      <VERS vnumber="21">nunc venistis et modo videntes plagam meam timetis</VERS>
      <VERS vnumber="22">numquid dixi adferte mihi et de substantia vestra donate mihi</VERS>
      <VERS vnumber="23">vel liberate me de manu hostis et de manu robustorum eruite me</VERS>
      <VERS vnumber="24">docete me et ego tacebo et si quid forte ignoravi instruite me</VERS>
      <VERS vnumber="25">quare detraxistis sermonibus veritatis cum e vobis nullus sit qui possit arguere</VERS>
      <VERS vnumber="26">ad increpandum tantum eloquia concinnatis et in ventum verba profertis</VERS>
      <VERS vnumber="27">super pupillum inruitis et subvertere nitimini amicum vestrum</VERS>
      <VERS vnumber="28">verumtamen quod coepistis explete praebete aurem et videte an mentiar</VERS>
      <VERS vnumber="29">respondete obsecro absque contentione et loquentes id quod iustum est iudicate</VERS>
      <VERS vnumber="30">et non invenietis in lingua mea iniquitatem nec in faucibus meis stultitia personabit</VERS>
    </CHAPTER>
    <CHAPTER cnumber="7">
      <VERS vnumber="1">militia est vita hominis super terram et sicut dies mercennarii dies eius</VERS>
      <VERS vnumber="2">sicut servus desiderat umbram et sicut mercennarius praestolatur finem operis sui</VERS>
      <VERS vnumber="3">sic et ego habui menses vacuos et noctes laboriosas enumeravi mihi</VERS>
      <VERS vnumber="4">si dormiero dico quando consurgam et rursum expectabo vesperam et replebor doloribus usque ad tenebras</VERS>
      <VERS vnumber="5">induta est caro mea putredine et sordibus pulveris cutis mea aruit et contracta est</VERS>
      <VERS vnumber="6">dies mei velocius transierunt quam a texente tela succiditur et consumpti sunt absque ulla spe</VERS>
      <VERS vnumber="7">memento quia ventus est vita mea et non revertetur oculus meus ut videat bona</VERS>
      <VERS vnumber="8">nec aspiciet me visus hominis oculi tui in me et non subsistam</VERS>
      <VERS vnumber="9">sicut consumitur nubes et pertransit sic qui descenderit ad inferos non ascendet</VERS>
      <VERS vnumber="10">nec revertetur ultra in domum suam neque cognoscet eum amplius locus eius</VERS>
      <VERS vnumber="11">quapropter et ego non parcam ori meo loquar in tribulatione spiritus mei confabulabor cum amaritudine animae meae</VERS>
      <VERS vnumber="12">numquid mare sum ego aut cetus quia circumdedisti me carcere</VERS>
      <VERS vnumber="13">si dixero consolabitur me lectulus meus et relevabor loquens mecum in strato meo</VERS>
      <VERS vnumber="14">terrebis me per somnia et per visiones horrore concuties</VERS>
      <VERS vnumber="15">quam ob rem elegit suspendium anima mea et mortem ossa mea</VERS>
      <VERS vnumber="16">desperavi nequaquam ultra iam vivam parce mihi nihil enim sunt dies mei</VERS>
      <VERS vnumber="17">quid est homo quia magnificas eum aut quia ponis erga eum cor tuum</VERS>
      <VERS vnumber="18">visitas eum diluculo et subito probas illum</VERS>
      <VERS vnumber="19">usquequo non parces mihi nec dimittis me ut gluttiam salivam meam</VERS>
      <VERS vnumber="20">peccavi quid faciam tibi o custos hominum quare posuisti me contrarium tibi et factus sum mihimet ipsi gravis</VERS>
      <VERS vnumber="21">cur non tolles peccatum meum et quare non auferes iniquitatem meam ecce nunc in pulvere dormiam et si mane me quaesieris non subsistam</VERS>
    </CHAPTER>
    <CHAPTER cnumber="8">
      <VERS vnumber="1">respondens autem Baldad Suites dixit</VERS>
      <VERS vnumber="2">usquequo loqueris talia et spiritus multiplex sermones oris tui</VERS>
      <VERS vnumber="3">numquid Deus subplantat iudicium et Omnipotens subvertit quod iustum est</VERS>
      <VERS vnumber="4">etiam si filii tui peccaverunt ei et dimisit eos in manu iniquitatis suae</VERS>
      <VERS vnumber="5">tu tamen si diluculo consurrexeris ad Deum et Omnipotentem fueris deprecatus</VERS>
      <VERS vnumber="6">si mundus et rectus incesseris statim evigilabit ad te et pacatum reddet habitaculum iustitiae tuae</VERS>
      <VERS vnumber="7">in tantum ut priora tua fuerint parva et novissima tua multiplicentur nimis</VERS>
      <VERS vnumber="8">interroga enim generationem pristinam et diligenter investiga patrum memoriam</VERS>
      <VERS vnumber="9">hesterni quippe sumus et ignoramus quoniam sicut umbra dies nostri sunt super terram</VERS>
      <VERS vnumber="10">et ipsi docebunt te loquentur tibi et de corde suo proferent eloquia</VERS>
      <VERS vnumber="11">numquid vivere potest scirpus absque humore aut crescet carectum sine aqua</VERS>
      <VERS vnumber="12">cum adhuc sit in flore nec carpatur manu ante omnes herbas arescit</VERS>
      <VERS vnumber="13">sic viae omnium qui obliviscuntur Deum et spes hypocritae peribit</VERS>
      <VERS vnumber="14">non ei placebit vecordia sua et sicut tela aranearum fiducia eius</VERS>
      <VERS vnumber="15">innitetur super domum suam et non stabit fulciet eam et non consurget</VERS>
      <VERS vnumber="16">humectus videtur antequam veniat sol et in horto suo germen eius egreditur</VERS>
      <VERS vnumber="17">super acervum petrarum radices eius densabuntur et inter lapides commorabitur</VERS>
      <VERS vnumber="18">si absorbuerit eum de loco suo negabit eum et dicet non novi te</VERS>
      <VERS vnumber="19">haec est enim laetitia viae eius ut rursum de terra alii germinentur</VERS>
      <VERS vnumber="20">Deus non proiciet simplicem nec porriget manum malignis</VERS>
      <VERS vnumber="21">donec impleatur risu os tuum et labia tua iubilo</VERS>
      <VERS vnumber="22">qui oderunt te induentur confusione et tabernaculum impiorum non subsistet</VERS>
    </CHAPTER>
    <CHAPTER cnumber="9">
      <VERS vnumber="1">et respondens Iob ait</VERS>
      <VERS vnumber="2">vere scio quod ita sit et quod non iustificetur homo conpositus Deo</VERS>
      <VERS vnumber="3">si voluerit contendere cum eo non poterit ei respondere unum pro mille</VERS>
      <VERS vnumber="4">sapiens corde est et fortis robore quis restitit ei et pacem habuit</VERS>
      <VERS vnumber="5">qui transtulit montes et nescierunt hii quos subvertit in furore suo</VERS>
      <VERS vnumber="6">qui commovet terram de loco suo et columnae eius concutiuntur</VERS>
      <VERS vnumber="7">qui praecipit soli et non oritur et stellas claudit quasi sub signaculo</VERS>
      <VERS vnumber="8">qui extendit caelos solus et graditur super fluctus maris</VERS>
      <VERS vnumber="9">qui facit Arcturum et Oriona et Hyadas et interiora austri</VERS>
      <VERS vnumber="10">qui facit magna et inconprehensibilia et mirabilia quorum non est numerus</VERS>
      <VERS vnumber="11">si venerit ad me non videbo si abierit non intellegam eum</VERS>
      <VERS vnumber="12">si repente interroget quis respondebit ei vel quis dicere potest cur facis</VERS>
      <VERS vnumber="13">Deus cuius resistere irae nemo potest et sub quo curvantur qui portant orbem</VERS>
      <VERS vnumber="14">quantus ergo sum ego qui respondeam ei et loquar verbis meis cum eo</VERS>
      <VERS vnumber="15">qui etiam si habuero quippiam iustum non respondebo sed meum iudicem deprecabor</VERS>
      <VERS vnumber="16">et cum invocantem exaudierit me non credo quod audierit vocem meam</VERS>
      <VERS vnumber="17">in turbine enim conteret me et multiplicabit vulnera mea etiam sine causa</VERS>
      <VERS vnumber="18">non concedit requiescere spiritum meum et implet me amaritudinibus</VERS>
      <VERS vnumber="19">si fortitudo quaeritur robustissimus est si aequitas iudicii nemo pro me audet testimonium dicere</VERS>
      <VERS vnumber="20">si iustificare me voluero os meum condemnabit me si innocentem ostendere pravum me conprobabit</VERS>
      <VERS vnumber="21">etiam si simplex fuero hoc ipsum ignorabit anima mea et taedebit me vitae meae</VERS>
      <VERS vnumber="22">unum est quod locutus sum et innocentem et impium ipse consumit</VERS>
      <VERS vnumber="23">si flagellat occidat semel et non de poenis innocentum rideat</VERS>
      <VERS vnumber="24">terra data est in manu impii vultum iudicum eius operit quod si non ille est quis ergo est</VERS>
      <VERS vnumber="25">dies mei velociores fuerunt cursore fugerunt et non viderunt bonum</VERS>
      <VERS vnumber="26">pertransierunt quasi naves poma portantes sicut aquila volans ad escam</VERS>
      <VERS vnumber="27">cum dixero nequaquam ita loquar commuto faciem meam et dolore torqueor</VERS>
      <VERS vnumber="28">verebar omnia opera mea sciens quod non parceres delinquenti</VERS>
      <VERS vnumber="29">si autem et sic impius sum quare frustra laboravi</VERS>
      <VERS vnumber="30">si lotus fuero quasi aquis nivis et fulserint velut mundissimae manus meae</VERS>
      <VERS vnumber="31">tamen sordibus intingues me et abominabuntur me vestimenta mea</VERS>
      <VERS vnumber="32">neque enim viro qui similis mei est respondebo nec qui mecum in iudicio ex aequo possit audiri</VERS>
      <VERS vnumber="33">non est qui utrumque valeat arguere et ponere manum suam in ambobus</VERS>
      <VERS vnumber="34">auferat a me virgam suam et pavor eius non me terreat</VERS>
      <VERS vnumber="35">loquar et non timebo eum neque enim possum metuens respondere</VERS>
    </CHAPTER>
    <CHAPTER cnumber="10">
      <VERS vnumber="1">taedet animam meam vitae meae dimittam adversum me eloquium meum loquar in amaritudine animae meae</VERS>
      <VERS vnumber="2">dicam Deo noli me condemnare indica mihi cur me ita iudices</VERS>
      <VERS vnumber="3">numquid bonum tibi videtur si calumnieris et opprimas me opus manuum tuarum et consilium impiorum adiuves</VERS>
      <VERS vnumber="4">numquid oculi carnei tibi sunt aut sicut videt homo et tu videbis</VERS>
      <VERS vnumber="5">numquid sicut dies hominis dies tui et anni tui sicut humana sunt tempora</VERS>
      <VERS vnumber="6">ut quaeras iniquitatem meam et peccatum meum scruteris</VERS>
      <VERS vnumber="7">et scias quia nihil impium fecerim cum sit nemo qui de manu tua possit eruere</VERS>
      <VERS vnumber="8">manus tuae plasmaverunt me et fecerunt me totum in circuitu et sic repente praecipitas me</VERS>
      <VERS vnumber="9">memento quaeso quod sicut lutum feceris me et in pulverem reduces me</VERS>
      <VERS vnumber="10">nonne sicut lac mulsisti me et sicut caseum me coagulasti</VERS>
      <VERS vnumber="11">pelle et carnibus vestisti me et ossibus et nervis conpegisti me</VERS>
      <VERS vnumber="12">vitam et misericordiam tribuisti mihi et visitatio tua custodivit spiritum meum</VERS>
      <VERS vnumber="13">licet haec celes in corde tuo tamen scio quia universorum memineris</VERS>
      <VERS vnumber="14">si peccavi et ad horam pepercisti mihi cur ab iniquitate mea mundum me esse non pateris</VERS>
      <VERS vnumber="15">et si impius fuero vae mihi est et si iustus non levabo caput saturatus adflictione et miseria</VERS>
      <VERS vnumber="16">et propter superbiam quasi leaenam capies me reversusque mirabiliter me crucias</VERS>
      <VERS vnumber="17">instauras testes tuos contra me et multiplicas iram tuam adversum me et poenae militant in me</VERS>
      <VERS vnumber="18">quare de vulva eduxisti me qui utinam consumptus essem ne oculus me videret</VERS>
      <VERS vnumber="19">fuissem quasi qui non essem de utero translatus ad tumulum</VERS>
      <VERS vnumber="20">numquid non paucitas dierum meorum finietur brevi dimitte ergo me ut plangam paululum dolorem meum</VERS>
      <VERS vnumber="21">antequam vadam et non revertar ad terram tenebrosam et opertam mortis caligine</VERS>
      <VERS vnumber="22">terram miseriae et tenebrarum ubi umbra mortis et nullus ordo et sempiternus horror inhabitans</VERS>
    </CHAPTER>
    <CHAPTER cnumber="11">
      <VERS vnumber="1">respondens autem Sophar Naamathites dixit</VERS>
      <VERS vnumber="2">numquid qui multa loquitur non et audiet aut vir verbosus iustificabitur</VERS>
      <VERS vnumber="3">tibi soli tacebunt homines et cum ceteros inriseris a nullo confutaberis</VERS>
      <VERS vnumber="4">dixisti enim purus est sermo meus et mundus sum in conspectu tuo</VERS>
      <VERS vnumber="5">atque utinam Deus loqueretur tecum et aperiret labia sua tibi</VERS>
      <VERS vnumber="6">ut ostenderet tibi secreta sapientiae et quod multiplex esset lex eius et intellegeres quod multo minora exigaris a Deo quam meretur iniquitas tua</VERS>
      <VERS vnumber="7">forsitan vestigia Dei conprehendes et usque ad perfectum Omnipotentem repperies</VERS>
      <VERS vnumber="8">excelsior caelo est et quid facies profundior inferno et unde cognosces</VERS>
      <VERS vnumber="9">longior terrae mensura eius et latior mari</VERS>
      <VERS vnumber="10">si subverterit omnia vel in unum coartaverit quis contradicet ei</VERS>
      <VERS vnumber="11">ipse enim novit hominum vanitatem et videns iniquitatem nonne considerat</VERS>
      <VERS vnumber="12">vir vanus in superbiam erigitur et tamquam pullum onagri se liberum natum putat</VERS>
      <VERS vnumber="13">tu autem firmasti cor tuum et expandisti ad eum manus tuas</VERS>
      <VERS vnumber="14">si iniquitatem quod est in manu tua abstuleris a te et non manserit in tabernaculo tuo iniustitia</VERS>
      <VERS vnumber="15">tum levare poteris faciem tuam absque macula et eris stabilis et non timebis</VERS>
      <VERS vnumber="16">miseriae quoque oblivisceris et quasi aquarum quae praeterierint recordaberis</VERS>
      <VERS vnumber="17">et quasi meridianus fulgor consurget tibi ad vesperam et cum te consumptum putaveris orieris ut lucifer</VERS>
      <VERS vnumber="18">et habebis fiduciam proposita tibi spe et defossus securus dormies</VERS>
      <VERS vnumber="19">requiesces et non erit qui te exterreat et deprecabuntur faciem tuam plurimi</VERS>
      <VERS vnumber="20">oculi autem impiorum deficient et effugium peribit ab eis et spes eorum abominatio animae</VERS>
    </CHAPTER>
    <CHAPTER cnumber="12">
      <VERS vnumber="1">respondens autem Iob dixit</VERS>
      <VERS vnumber="2">ergo vos estis soli homines et vobiscum morietur sapientia</VERS>
      <VERS vnumber="3">et mihi est cor sicut et vobis nec inferior vestri sum quis enim haec quae nostis ignorat</VERS>
      <VERS vnumber="4">qui deridetur ab amico suo sicut ego invocabit Deum et exaudiet eum deridetur enim iusti simplicitas</VERS>
      <VERS vnumber="5">lampas contempta apud cogitationes divitum parata ad tempus statutum</VERS>
      <VERS vnumber="6">abundant tabernacula praedonum et audacter provocant Deum cum ipse dederit omnia in manibus eorum</VERS>
      <VERS vnumber="7">nimirum interroga iumenta et docebunt te et volatilia caeli et indicabunt tibi</VERS>
      <VERS vnumber="8">loquere terrae et respondebit tibi et narrabunt pisces maris</VERS>
      <VERS vnumber="9">quis ignorat quod omnia haec manus Domini fecerit</VERS>
      <VERS vnumber="10">in cuius manu anima omnis viventis et spiritus universae carnis hominis</VERS>
      <VERS vnumber="11">nonne auris verba diiudicat et fauces comedentis saporem</VERS>
      <VERS vnumber="12">in antiquis est sapientia et in multo tempore prudentia</VERS>
      <VERS vnumber="13">apud ipsum est sapientia et fortitudo ipse habet consilium et intellegentiam</VERS>
      <VERS vnumber="14">si destruxerit nemo est qui aedificet et si incluserit hominem nullus est qui aperiat</VERS>
      <VERS vnumber="15">si continuerit aquas omnia siccabuntur et si emiserit eas subvertent terram</VERS>
      <VERS vnumber="16">apud ipsum est fortitudo et sapientia ipse novit et decipientem et eum qui decipitur</VERS>
      <VERS vnumber="17">adducit consiliarios in stultum finem et iudices in stuporem</VERS>
      <VERS vnumber="18">balteum regum dissolvit et praecingit fune renes eorum</VERS>
      <VERS vnumber="19">ducit sacerdotes inglorios et optimates subplantat</VERS>
      <VERS vnumber="20">commutans labium veracium et doctrinam senum auferens</VERS>
      <VERS vnumber="21">effundit despectionem super principes et eos qui oppressi fuerant relevans</VERS>
      <VERS vnumber="22">qui revelat profunda de tenebris et producit in lucem umbram mortis</VERS>
      <VERS vnumber="23">qui multiplicat gentes et perdet eas et subversas in integrum restituet</VERS>
      <VERS vnumber="24">qui inmutat cor principum populi terrae et decipit eos ut frustra incedant per invium</VERS>
      <VERS vnumber="25">palpabunt quasi in tenebris et non in luce et errare eos faciet quasi ebrios</VERS>
    </CHAPTER>
    <CHAPTER cnumber="13">
      <VERS vnumber="1">ecce omnia et vidit oculus meus et audivit auris mea et intellexi singula</VERS>
      <VERS vnumber="2">secundum scientiam vestram et ego novi nec inferior vestri sum</VERS>
      <VERS vnumber="3">sed tamen ad Omnipotentem loquar et disputare cum Deo cupio</VERS>
      <VERS vnumber="4">prius vos ostendens fabricatores mendacii et cultores perversorum dogmatum</VERS>
      <VERS vnumber="5">atque utinam taceretis ut putaremini esse sapientes</VERS>
      <VERS vnumber="6">audite ergo correptiones meas et iudicium labiorum meorum adtendite</VERS>
      <VERS vnumber="7">numquid Deus indiget vestro mendacio ut pro illo loquamini dolos</VERS>
      <VERS vnumber="8">numquid faciem eius accipitis et pro Deo iudicare nitimini</VERS>
      <VERS vnumber="9">aut placebit ei quem celare nihil potest aut decipietur ut homo vestris fraudulentiis</VERS>
      <VERS vnumber="10">ipse vos arguet quoniam in abscondito faciem eius accipitis</VERS>
      <VERS vnumber="11">statim ut se commoverit turbabit vos et terror eius inruet super vos</VERS>
      <VERS vnumber="12">memoria vestra conparabitur cineri et redigentur in lutum cervices vestrae</VERS>
      <VERS vnumber="13">tacete paulisper ut loquar quodcumque mihi mens suggesserit</VERS>
      <VERS vnumber="14">quare lacero carnes meas dentibus meis et animam meam porto in manibus meis</VERS>
      <VERS vnumber="15">etiam si occiderit me in ipso sperabo verumtamen vias meas in conspectu eius arguam</VERS>
      <VERS vnumber="16">et ipse erit salvator meus non enim veniet in conspectu eius omnis hypocrita</VERS>
      <VERS vnumber="17">audite sermonem meum et enigmata percipite auribus vestris</VERS>
      <VERS vnumber="18">si fuero iudicatus scio quod iustus inveniar</VERS>
      <VERS vnumber="19">quis est qui iudicetur mecum veniat quare tacens consumor</VERS>
      <VERS vnumber="20">duo tantum ne facias mihi et tunc a facie tua non abscondar</VERS>
      <VERS vnumber="21">manum tuam longe fac a me et formido tua non me terreat</VERS>
      <VERS vnumber="22">et voca me et respondebo tibi aut certe loquar et tu responde mihi</VERS>
      <VERS vnumber="23">quantas habeo iniquitates et peccata scelera mea et delicta ostende mihi</VERS>
      <VERS vnumber="24">cur faciem tuam abscondis et arbitraris me inimicum tuum</VERS>
      <VERS vnumber="25">contra folium quod vento rapitur ostendis potentiam tuam et stipulam siccam persequeris</VERS>
      <VERS vnumber="26">scribis enim contra me amaritudines et consumere me vis peccatis adulescentiae meae</VERS>
      <VERS vnumber="27">posuisti in nervo pedem meum et observasti omnes semitas meas et vestigia pedum meorum considerasti</VERS>
      <VERS vnumber="28">qui quasi putredo consumendus sum et quasi vestimentum quod comeditur a tinea</VERS>
    </CHAPTER>
    <CHAPTER cnumber="14">
      <VERS vnumber="1">homo natus de muliere brevi vivens tempore repletus multis miseriis</VERS>
      <VERS vnumber="2">quasi flos egreditur et conteritur et fugit velut umbra et numquam in eodem statu permanet</VERS>
      <VERS vnumber="3">et dignum ducis super huiuscemodi aperire oculos tuos et adducere eum tecum in iudicium</VERS>
      <VERS vnumber="4">quis potest facere mundum de inmundo conceptum semine nonne tu qui solus es</VERS>
      <VERS vnumber="5">breves dies hominis sunt numerus mensuum eius apud te est constituisti terminos eius qui praeterire non poterunt</VERS>
      <VERS vnumber="6">recede paululum ab eo ut quiescat donec optata veniat sicut mercennarii dies eius</VERS>
      <VERS vnumber="7">lignum habet spem si praecisum fuerit rursum virescit et rami eius pullulant</VERS>
      <VERS vnumber="8">si senuerit in terra radix eius et in pulvere emortuus fuerit truncus illius</VERS>
      <VERS vnumber="9">ad odorem aquae germinabit et faciet comam quasi cum primum plantatum est</VERS>
      <VERS vnumber="10">homo vero cum mortuus fuerit et nudatus atque consumptus ubi quaeso est</VERS>
      <VERS vnumber="11">quomodo si recedant aquae de mari et fluvius vacuefactus arescat</VERS>
      <VERS vnumber="12">sic homo cum dormierit non resurget donec adteratur caelum non evigilabit nec consurget de somno suo</VERS>
      <VERS vnumber="13">quis mihi hoc tribuat ut in inferno protegas me ut abscondas me donec pertranseat furor tuus et constituas mihi tempus in quo recorderis mei</VERS>
      <VERS vnumber="14">putasne mortuus homo rursum vivet cunctis diebus quibus nunc milito expecto donec veniat inmutatio mea</VERS>
      <VERS vnumber="15">vocabis et ego respondebo tibi operi manuum tuarum porriges dexteram</VERS>
      <VERS vnumber="16">tu quidem gressus meos dinumerasti sed parces peccatis meis</VERS>
      <VERS vnumber="17">signasti quasi in sacculo delicta mea sed curasti iniquitatem meam</VERS>
      <VERS vnumber="18">mons cadens defluet et saxum transfertur de loco suo</VERS>
      <VERS vnumber="19">lapides excavant aquae et adluvione paulatim terra consumitur et homines ergo similiter perdes</VERS>
      <VERS vnumber="20">roborasti eum paululum ut in perpetuum pertransiret inmutabis faciem eius et emittes eum</VERS>
      <VERS vnumber="21">sive nobiles fuerint filii eius sive ignobiles non intelleget</VERS>
      <VERS vnumber="22">attamen caro eius dum vivet dolebit et anima illius super semet ipso lugebit</VERS>
    </CHAPTER>
    <CHAPTER cnumber="15">
      <VERS vnumber="1">respondens autem Eliphaz Themanites dixit</VERS>
      <VERS vnumber="2">numquid sapiens respondebit quasi in ventum loquens et implebit ardore stomachum suum</VERS>
      <VERS vnumber="3">arguis verbis eum qui non est aequalis tui et loqueris quod tibi non expedit</VERS>
      <VERS vnumber="4">quantum in te est evacuasti timorem et tulisti preces coram Deo</VERS>
      <VERS vnumber="5">docuit enim iniquitas tua os tuum et imitaris linguam blasphemantium</VERS>
      <VERS vnumber="6">condemnabit te os tuum et non ego et labia tua respondebunt tibi</VERS>
      <VERS vnumber="7">numquid primus homo tu natus es et ante colles formatus</VERS>
      <VERS vnumber="8">numquid consilium Dei audisti et inferior te erit eius sapientia</VERS>
      <VERS vnumber="9">quid nosti quod ignoremus quid intellegis quod nesciamus</VERS>
      <VERS vnumber="10">et senes et antiqui sunt in nobis multo vetustiores quam patres tui</VERS>
      <VERS vnumber="11">numquid grande est ut consoletur te Deus sed verba tua prava hoc prohibent</VERS>
      <VERS vnumber="12">quid te elevat cor tuum et quasi magna cogitans adtonitos habes oculos</VERS>
      <VERS vnumber="13">quid tumet contra Deum spiritus tuus ut proferas de ore huiuscemodi sermones</VERS>
      <VERS vnumber="14">quid est homo ut inmaculatus sit et ut iustus appareat natus de muliere</VERS>
      <VERS vnumber="15">ecce inter sanctos eius nemo inmutabilis et caeli non sunt mundi in conspectu eius</VERS>
      <VERS vnumber="16">quanto magis abominabilis et inutilis homo qui bibit quasi aquas iniquitatem</VERS>
      <VERS vnumber="17">ostendam tibi audi me quod vidi narrabo tibi</VERS>
      <VERS vnumber="18">sapientes confitentur et non abscondunt patres suos</VERS>
      <VERS vnumber="19">quibus solis data est terra et non transibit alienus per eos</VERS>
      <VERS vnumber="20">cunctis diebus suis impius superbit et numerus annorum incertus est tyrannidis eius</VERS>
      <VERS vnumber="21">sonitus terroris semper in auribus illius et cum pax sit ille insidias suspicatur</VERS>
      <VERS vnumber="22">non credit quod reverti possit de tenebris circumspectans undique gladium</VERS>
      <VERS vnumber="23">cum se moverit ad quaerendum panem novit quod paratus sit in manu eius tenebrarum dies</VERS>
      <VERS vnumber="24">terrebit eum tribulatio et angustia vallabit eum sicut regem qui praeparatur ad proelium</VERS>
      <VERS vnumber="25">tetendit enim adversus Deum manum suam et contra Omnipotentem roboratus est</VERS>
      <VERS vnumber="26">cucurrit adversus eum erecto collo et pingui cervice armatus est</VERS>
      <VERS vnumber="27">operuit faciem eius crassitudo et de lateribus eius arvina dependet</VERS>
      <VERS vnumber="28">habitavit in civitatibus desolatis et in domibus desertis quae in tumulos sunt redactae</VERS>
      <VERS vnumber="29">non ditabitur nec perseverabit substantia eius nec mittet in terra radicem suam</VERS>
      <VERS vnumber="30">non recedet de tenebris ramos eius arefaciet flamma et auferetur spiritu oris sui</VERS>
      <VERS vnumber="31">non credat frustra errore deceptus quod aliquo pretio redimendus sit</VERS>
      <VERS vnumber="32">antequam dies eius impleantur peribit et manus eius arescet</VERS>
      <VERS vnumber="33">laedetur quasi vinea in primo flore botrus eius et quasi oliva proiciens florem suum</VERS>
      <VERS vnumber="34">congregatio enim hypocritae sterilis et ignis devorabit tabernacula eorum qui munera libenter accipiunt</VERS>
      <VERS vnumber="35">concepit dolorem et peperit iniquitatem et uterus eius praeparat dolos</VERS>
    </CHAPTER>
    <CHAPTER cnumber="16">
      <VERS vnumber="1">respondens autem Iob dixit</VERS>
      <VERS vnumber="2">audivi frequenter talia consolatores onerosi omnes vos estis</VERS>
      <VERS vnumber="3">numquid habebunt finem verba ventosa aut aliquid tibi molestum est si loquaris</VERS>
      <VERS vnumber="4">poteram et ego similia vestri loqui atque utinam esset anima vestra pro anima mea</VERS>
      <VERS vnumber="5">consolarer et ego vos sermonibus et moverem caput meum super vos</VERS>
      <VERS vnumber="6">roborarem vos ore meo et moverem labia quasi parcens vobis</VERS>
      <VERS vnumber="7">sed quid agam si locutus fuero non quiescet dolor meus et si tacuero non recedet a me</VERS>
      <VERS vnumber="8">nunc autem oppressit me dolor meus et in nihili redacti sunt omnes artus mei</VERS>
      <VERS vnumber="9">rugae meae testimonium dicunt contra me et suscitatur falsiloquus adversus faciem meam contradicens mihi</VERS>
      <VERS vnumber="10">collegit furorem suum in me et comminans mihi infremuit contra me dentibus suis hostis meus terribilibus oculis me intuitus est</VERS>
      <VERS vnumber="11">aperuerunt super me ora sua exprobrantes percusserunt maxillam meam satiati sunt poenis meis</VERS>
      <VERS vnumber="12">conclusit me Deus apud iniquum et manibus impiorum me tradidit</VERS>
      <VERS vnumber="13">ego ille quondam opulentus repente contritus sum tenuit cervicem meam confregit me et posuit sibi quasi in signum</VERS>
      <VERS vnumber="14">circumdedit me lanceis suis convulneravit lumbos meos non pepercit et effudit in terra viscera mea</VERS>
      <VERS vnumber="15">concidit me vulnere super vulnus inruit in me quasi gigans</VERS>
      <VERS vnumber="16">saccum consui super cutem meam et operui cinere cornu meum</VERS>
      <VERS vnumber="17">facies mea intumuit a fletu et palpebrae meae caligaverunt</VERS>
      <VERS vnumber="18">haec passus sum absque iniquitate manus meae cum haberem mundas ad Deum preces</VERS>
      <VERS vnumber="19">terra ne operias sanguinem meum neque inveniat locum in te latendi clamor meus</VERS>
      <VERS vnumber="20">ecce enim in caelo testis meus et conscius meus in excelsis</VERS>
      <VERS vnumber="21">verbosi mei amici mei ad Deum stillat oculus meus</VERS>
      <VERS vnumber="22">atque utinam sic iudicaretur vir cum Deo quomodo iudicatur filius hominis cum collega suo</VERS>
      <VERS vnumber="23">ecce enim breves anni transeunt et semitam per quam non revertar ambulo</VERS>
    </CHAPTER>
    <CHAPTER cnumber="17">
      <VERS vnumber="1">spiritus meus adtenuabitur dies mei breviabuntur et solum mihi superest sepulchrum</VERS>
      <VERS vnumber="2">non peccavi et in amaritudinibus moratur oculus meus</VERS>
      <VERS vnumber="3">libera me et pone iuxta te et cuiusvis manus pugnet contra me</VERS>
      <VERS vnumber="4">cor eorum longe fecisti a disciplina et propterea non exaltabuntur</VERS>
      <VERS vnumber="5">praedam pollicetur sociis et oculi filiorum eius deficient</VERS>
      <VERS vnumber="6">posuit me quasi in proverbium vulgi et exemplum sum coram eis</VERS>
      <VERS vnumber="7">caligavit ab indignatione oculus meus et membra mea quasi in nihili redacta sunt</VERS>
      <VERS vnumber="8">stupebunt iusti super hoc et innocens contra hypocritam suscitabitur</VERS>
      <VERS vnumber="9">et tenebit iustus viam suam et mundis manibus addet fortitudinem</VERS>
      <VERS vnumber="10">igitur vos omnes convertimini et venite et non inveniam in vobis ullum sapientem</VERS>
      <VERS vnumber="11">dies mei transierunt cogitationes meae dissipatae sunt torquentes cor meum</VERS>
      <VERS vnumber="12">noctem verterunt in diem et rursum post tenebras spero lucem</VERS>
      <VERS vnumber="13">si sustinuero infernus domus mea est in tenebris stravi lectulum meum</VERS>
      <VERS vnumber="14">putredini dixi pater meus es mater mea et soror mea vermibus</VERS>
      <VERS vnumber="15">ubi est ergo nunc praestolatio mea et patientiam meam quis considerat</VERS>
      <VERS vnumber="16">in profundissimum infernum descendent omnia mea putasne saltim ibi erit requies mihi</VERS>
    </CHAPTER>
    <CHAPTER cnumber="18">
      <VERS vnumber="1">respondens autem Baldad Suites dixit</VERS>
      <VERS vnumber="2">usque ad quem finem verba iactabitis intellegite prius et sic loquamur</VERS>
      <VERS vnumber="3">quare reputati sumus ut iumenta et sorduimus coram vobis</VERS>
      <VERS vnumber="4">qui perdis animam tuam in furore tuo numquid propter te derelinquetur terra et transferentur rupes de loco suo</VERS>
      <VERS vnumber="5">nonne lux impii extinguetur nec splendebit flamma ignis eius</VERS>
      <VERS vnumber="6">lux obtenebrescet in tabernaculo illius et lucerna quae super eum est extinguetur</VERS>
      <VERS vnumber="7">artabuntur gressus virtutis eius et praecipitabit eum consilium suum</VERS>
      <VERS vnumber="8">inmisit enim in rete pedes suos et in maculis eius ambulat</VERS>
      <VERS vnumber="9">tenebitur planta illius laqueo et exardescet contra eum sitis</VERS>
      <VERS vnumber="10">abscondita est in terra pedica eius et decipula illius super semitam</VERS>
      <VERS vnumber="11">undique terrebunt eum formidines et involvent pedes eius</VERS>
      <VERS vnumber="12">adtenuetur fame robur eius et inedia invadat costas illius</VERS>
      <VERS vnumber="13">devoret pulchritudinem cutis eius consumat brachia illius primogenita mors</VERS>
      <VERS vnumber="14">avellatur de tabernaculo suo fiducia eius et calcet super eum quasi rex interitus</VERS>
      <VERS vnumber="15">habitent in tabernaculo illius socii eius qui non est aspergatur in tabernaculo eius sulphur</VERS>
      <VERS vnumber="16">deorsum radices eius siccentur sursum autem adteratur messis eius</VERS>
      <VERS vnumber="17">memoria illius pereat de terra et non celebretur nomen eius in plateis</VERS>
      <VERS vnumber="18">expellet eum de luce in tenebras et de orbe transferet eum</VERS>
      <VERS vnumber="19">non erit semen eius neque progenies in populo suo nec ullae reliquiae in regionibus eius</VERS>
      <VERS vnumber="20">in die eius stupebunt novissimi et primos invadet horror</VERS>
      <VERS vnumber="21">haec sunt ergo tabernacula iniqui et iste locus eius qui ignorat Deum</VERS>
    </CHAPTER>
    <CHAPTER cnumber="19">
      <VERS vnumber="1">respondens autem Iob dixit</VERS>
      <VERS vnumber="2">usquequo adfligitis animam meam et adteritis me sermonibus</VERS>
      <VERS vnumber="3">en decies confunditis me et non erubescitis opprimentes me</VERS>
      <VERS vnumber="4">nempe et si ignoravi mecum erit ignorantia mea</VERS>
      <VERS vnumber="5">at vos contra me erigimini et arguitis me obprobriis meis</VERS>
      <VERS vnumber="6">saltim nunc intellegite quia Deus non aequo iudicio adflixerit me et flagellis suis me cinxerit</VERS>
      <VERS vnumber="7">ecce clamabo vim patiens et nemo audiet vociferabor et non est qui iudicet</VERS>
      <VERS vnumber="8">semitam meam circumsepsit et transire non possum et in calle meo tenebras posuit</VERS>
      <VERS vnumber="9">spoliavit me gloria mea et abstulit coronam de capite meo</VERS>
      <VERS vnumber="10">destruxit me undique et pereo et quasi evulsae arbori abstulit spem meam</VERS>
      <VERS vnumber="11">iratus est contra me furor eius et sic me habuit quasi hostem suum</VERS>
      <VERS vnumber="12">simul venerunt latrones eius et fecerunt sibi viam per me et obsederunt in gyro tabernaculum meum</VERS>
      <VERS vnumber="13">fratres meos longe fecit a me et noti mei quasi alieni recesserunt a me</VERS>
      <VERS vnumber="14">dereliquerunt me propinqui mei et qui me noverant obliti sunt mei</VERS>
      <VERS vnumber="15">inquilini domus meae et ancillae meae sicut alienum habuerunt me et quasi peregrinus fui in oculis eorum</VERS>
      <VERS vnumber="16">servum meum vocavi et non respondit ore proprio deprecabar illum</VERS>
      <VERS vnumber="17">halitum meum exhorruit uxor mea et orabam filios uteri mei</VERS>
      <VERS vnumber="18">stulti quoque despiciebant me et cum ab eis recessissem detrahebant mihi</VERS>
      <VERS vnumber="19">abominati sunt me quondam consiliarii mei et quem maxime diligebam aversatus est me</VERS>
      <VERS vnumber="20">pelli meae consumptis carnibus adhesit os meum et derelicta sunt tantummodo labia circa dentes meos</VERS>
      <VERS vnumber="21">miseremini mei miseremini mei saltim vos amici mei quia manus Domini tetigit me</VERS>
      <VERS vnumber="22">quare persequimini me sicut Deus et carnibus meis saturamini</VERS>
      <VERS vnumber="23">quis mihi tribuat ut scribantur sermones mei quis mihi det ut exarentur in libro</VERS>
      <VERS vnumber="24">stilo ferreo et plumbi lammina vel certe sculpantur in silice</VERS>
      <VERS vnumber="25">scio enim quod redemptor meus vivat et in novissimo de terra surrecturus sim</VERS>
      <VERS vnumber="26">et rursum circumdabor pelle mea et in carne mea videbo Deum</VERS>
      <VERS vnumber="27">quem visurus sum ego ipse et oculi mei conspecturi sunt et non alius reposita est haec spes mea in sinu meo</VERS>
      <VERS vnumber="28">quare ergo nunc dicitis persequamur eum et radicem verbi inveniamus contra eum</VERS>
      <VERS vnumber="29">fugite ergo a facie gladii quoniam ultor iniquitatum gladius est et scitote esse iudicium</VERS>
    </CHAPTER>
    <CHAPTER cnumber="20">
      <VERS vnumber="1">respondens autem Sophar Naamathites dixit</VERS>
      <VERS vnumber="2">idcirco cogitationes meae variae succedunt sibi et mens in diversa rapitur</VERS>
      <VERS vnumber="3">doctrinam qua me arguis audiam et spiritus intellegentiae meae respondebit mihi</VERS>
      <VERS vnumber="4">hoc scio a principio ex quo positus est homo super terram</VERS>
      <VERS vnumber="5">quod laus impiorum brevis sit et gaudium hypocritae ad instar puncti</VERS>
      <VERS vnumber="6">si ascenderit usque ad caelum superbia eius et caput eius nubes tetigerit</VERS>
      <VERS vnumber="7">quasi sterquilinium in fine perdetur et qui eum viderant dicent ubi est</VERS>
      <VERS vnumber="8">velut somnium avolans non invenietur transiet sicut visio nocturna</VERS>
      <VERS vnumber="9">oculus qui eum viderat non videbit neque ultra intuebitur eum locus suus</VERS>
      <VERS vnumber="10">filii eius adterentur egestate et manus illius reddent ei dolorem suum</VERS>
      <VERS vnumber="11">ossa eius implebuntur vitiis adulescentiae eius et cum eo in pulverem dormient</VERS>
      <VERS vnumber="12">cum enim dulce fuerit in ore eius malum abscondet illud sub lingua sua</VERS>
      <VERS vnumber="13">parcet illi et non derelinquet illud et celabit in gutture suo</VERS>
      <VERS vnumber="14">panis eius in utero illius vertetur in fel aspidum intrinsecus</VERS>
      <VERS vnumber="15">divitias quas devoravit evomet et de ventre illius extrahet eas Deus</VERS>
      <VERS vnumber="16">caput aspidum suget occidet eum lingua viperae</VERS>
      <VERS vnumber="17">non videat rivulos fluminis torrentes mellis et butyri</VERS>
      <VERS vnumber="18">luet quae fecit omnia nec tamen consumetur iuxta multitudinem adinventionum suarum sic et sustinebit</VERS>
      <VERS vnumber="19">quoniam confringens nudavit pauperes domum rapuit et non aedificavit eam</VERS>
      <VERS vnumber="20">nec est satiatus venter eius et cum habuerit quae cupierat possidere non poterit</VERS>
      <VERS vnumber="21">non remansit de cibo eius et propterea nihil permanebit de bonis eius</VERS>
      <VERS vnumber="22">cum satiatus fuerit artabitur aestuabit et omnis dolor inruet in eum</VERS>
      <VERS vnumber="23">utinam impleatur venter eius ut emittat in eum iram furoris sui et pluat super illum bellum suum</VERS>
      <VERS vnumber="24">fugiet arma ferrea et inruet in arcum aereum</VERS>
      <VERS vnumber="25">eductus et egrediens de vagina sua et fulgurans in amaritudine sua vadent et venient super eum horribiles</VERS>
      <VERS vnumber="26">omnes tenebrae absconditae sunt in occultis eius devorabit eum ignis qui non succenditur adfligetur relictus in tabernaculo suo</VERS>
      <VERS vnumber="27">revelabunt caeli iniquitatem eius et terra consurget adversus eum</VERS>
      <VERS vnumber="28">apertum erit germen domus illius detrahetur in die furoris Dei</VERS>
      <VERS vnumber="29">haec est pars hominis impii a Deo et hereditas verborum eius a Domino</VERS>
    </CHAPTER>
    <CHAPTER cnumber="21">
      <VERS vnumber="1">respondens autem Iob dixit</VERS>
      <VERS vnumber="2">audite quaeso sermones meos et agetis paenitentiam</VERS>
      <VERS vnumber="3">sustinete me ut et ego loquar et post mea si videbitur verba ridete</VERS>
      <VERS vnumber="4">numquid contra hominem disputatio mea est ut merito non debeam contristari</VERS>
      <VERS vnumber="5">adtendite me et obstupescite et superponite digitum ori vestro</VERS>
      <VERS vnumber="6">et ego quando recordatus fuero pertimesco et concutit carnem meam tremor</VERS>
      <VERS vnumber="7">quare ergo impii vivunt sublevati sunt confortatique divitiis</VERS>
      <VERS vnumber="8">semen eorum permanet coram eis propinquorum turba et nepotum in conspectu eorum</VERS>
      <VERS vnumber="9">domus eorum securae sunt et pacatae et non est virga Dei super illos</VERS>
      <VERS vnumber="10">bos eorum concepit et non abortit vacca peperit et non est privata fetu suo</VERS>
      <VERS vnumber="11">egrediuntur quasi greges parvuli eorum et infantes eorum exultant lusibus</VERS>
      <VERS vnumber="12">tenent tympanum et citharam et gaudent ad sonitum organi</VERS>
      <VERS vnumber="13">ducunt in bonis dies suos et in puncto ad inferna descendunt</VERS>
      <VERS vnumber="14">qui dixerunt Deo recede a nobis et scientiam viarum tuarum nolumus</VERS>
      <VERS vnumber="15">quid est Omnipotens ut serviamus ei et quid nobis prodest si oraverimus illum</VERS>
      <VERS vnumber="16">verumtamen quia non sunt in manu eorum bona sua consilium impiorum longe sit a me</VERS>
      <VERS vnumber="17">quotiens lucerna impiorum extinguetur et superveniet eis inundatio et dolores dividet furoris sui</VERS>
      <VERS vnumber="18">erunt sicut paleae ante faciem venti et sicut favilla quam turbo dispergit</VERS>
      <VERS vnumber="19">Deus servabit filiis illius dolorem patris et cum reddiderit tunc sciet</VERS>
      <VERS vnumber="20">videbunt oculi eius interfectionem suam et de furore Omnipotentis bibet</VERS>
      <VERS vnumber="21">quid enim ad eum pertinet de domo sua post se et si numerus mensuum eius dimidietur</VERS>
      <VERS vnumber="22">numquid Deum quispiam docebit scientiam qui excelsos iudicat</VERS>
      <VERS vnumber="23">iste moritur robustus et sanus dives et felix</VERS>
      <VERS vnumber="24">viscera eius plena sunt adipe et medullis ossa illius inrigantur</VERS>
      <VERS vnumber="25">alius vero moritur in amaritudine animae absque ullis opibus</VERS>
      <VERS vnumber="26">et tamen simul in pulverem dormient et vermes operient eos</VERS>
      <VERS vnumber="27">certe novi cogitationes vestras et sententias contra me iniquas</VERS>
      <VERS vnumber="28">dicitis enim ubi est domus principis et ubi tabernacula impiorum</VERS>
      <VERS vnumber="29">interrogate quemlibet de viatoribus et haec eadem eum intellegere cognoscetis</VERS>
      <VERS vnumber="30">quia in diem perditionis servabitur malus et ad diem furoris ducitur</VERS>
      <VERS vnumber="31">quis arguet coram eo viam eius et quae fecit quis reddet illi</VERS>
      <VERS vnumber="32">ipse ad sepulchra ducetur et in congerie mortuorum vigilabit</VERS>
      <VERS vnumber="33">dulcis fuit glareis Cocyti et post se omnem hominem trahet et ante se innumerabiles</VERS>
      <VERS vnumber="34">quomodo igitur consolamini me frustra cum responsio vestra repugnare ostensa sit veritati</VERS>
    </CHAPTER>
    <CHAPTER cnumber="22">
      <VERS vnumber="1">respondens autem Eliphaz Themanites dixit</VERS>
      <VERS vnumber="2">numquid Deo conparari potest homo etiam cum perfectae fuerit scientiae</VERS>
      <VERS vnumber="3">quid prodest Deo si iustus fueris aut quid ei confers si inmaculata fuerit via tua</VERS>
      <VERS vnumber="4">numquid timens arguet te et veniet tecum in iudicium</VERS>
      <VERS vnumber="5">et non propter malitiam tuam plurimam et infinitas iniquitates tuas</VERS>
      <VERS vnumber="6">abstulisti enim pignus fratrum tuorum sine causa et nudos spoliasti vestibus</VERS>
      <VERS vnumber="7">aquam lasso non dedisti et esurienti subtraxisti panem</VERS>
      <VERS vnumber="8">in fortitudine brachii tui possidebas terram et potentissimus obtinebas eam</VERS>
      <VERS vnumber="9">viduas dimisisti vacuas et lacertos pupillorum comminuisti</VERS>
      <VERS vnumber="10">propterea circumdatus es laqueis et conturbat te formido subita</VERS>
      <VERS vnumber="11">et putabas te tenebras non visurum et impetu aquarum inundantium non oppressurum</VERS>
      <VERS vnumber="12">an cogitas quod Deus excelsior caelo et super stellarum vertices sublimetur</VERS>
      <VERS vnumber="13">et dicis quid enim novit Deus et quasi per caliginem iudicat</VERS>
      <VERS vnumber="14">nubes latibulum eius nec nostra considerat et circa cardines caeli perambulat</VERS>
      <VERS vnumber="15">numquid semitam saeculorum custodire cupis quam calcaverunt viri iniqui</VERS>
      <VERS vnumber="16">qui sublati sunt ante tempus suum et fluvius subvertit fundamentum eorum</VERS>
      <VERS vnumber="17">qui dicebant Deo recede a nobis et quasi nihil possit facere Omnipotens aestimabant eum</VERS>
      <VERS vnumber="18">cum ille implesset domos eorum bonis quorum sententia procul sit a me</VERS>
      <VERS vnumber="19">videbunt iusti et laetabuntur et innocens subsannabit eos</VERS>
      <VERS vnumber="20">nonne succisa est erectio eorum et reliquias eorum devoravit ignis</VERS>
      <VERS vnumber="21">adquiesce igitur ei et habeto pacem et per haec habebis fructus optimos</VERS>
      <VERS vnumber="22">suscipe ex ore illius legem et pone sermones eius in corde tuo</VERS>
      <VERS vnumber="23">si reversus fueris ad Omnipotentem aedificaberis et longe facies iniquitatem a tabernaculo tuo</VERS>
      <VERS vnumber="24">dabit pro terra silicem et pro silice torrentes aureos</VERS>
      <VERS vnumber="25">eritque Omnipotens contra hostes tuos et argentum coacervabitur tibi</VERS>
      <VERS vnumber="26">tunc super Omnipotentem deliciis afflues et elevabis ad Deum faciem tuam</VERS>
      <VERS vnumber="27">rogabis eum et exaudiet te et vota tua reddes</VERS>
      <VERS vnumber="28">decernes rem et veniet tibi et in viis tuis splendebit lumen</VERS>
      <VERS vnumber="29">qui enim humiliatus fuerit erit in gloria et qui inclinaverit oculos suos ipse salvabitur</VERS>
      <VERS vnumber="30">salvabitur innocens salvabitur autem munditia manuum suarum</VERS>
    </CHAPTER>
    <CHAPTER cnumber="23">
      <VERS vnumber="1">respondens autem Iob dixit</VERS>
      <VERS vnumber="2">nunc quoque in amaritudine est sermo meus et manus plagae meae adgravata est super gemitum meum</VERS>
      <VERS vnumber="3">quis mihi tribuat ut cognoscam et inveniam illum et veniam usque ad solium eius</VERS>
      <VERS vnumber="4">ponam coram eo iudicium et os meum replebo increpationibus</VERS>
      <VERS vnumber="5">ut sciam verba quae mihi respondeat et intellegam quid loquatur mihi</VERS>
      <VERS vnumber="6">nolo multa fortitudine contendat mecum nec magnitudinis suae mole me premat</VERS>
      <VERS vnumber="7">proponat aequitatem contra me et perveniat ad victoriam iudicium meum</VERS>
      <VERS vnumber="8">si ad orientem iero non apparet si ad occidentem non intellegam eum</VERS>
      <VERS vnumber="9">si ad sinistram quid agat non adprehendam eum si me vertam ad dextram non videbo illum</VERS>
      <VERS vnumber="10">ipse vero scit viam meam et probavit me quasi aurum quod per ignem transit</VERS>
      <VERS vnumber="11">vestigia eius secutus est pes meus viam eius custodivi et non declinavi ex ea</VERS>
      <VERS vnumber="12">a mandatis labiorum eius non recessi et in sinu meo abscondi verba oris eius</VERS>
      <VERS vnumber="13">ipse enim solus est et nemo avertere potest cogitationem eius et anima eius quodcumque voluerit hoc facit</VERS>
      <VERS vnumber="14">cum expleverit in me voluntatem suam et alia multa similia praesto sunt ei</VERS>
      <VERS vnumber="15">et idcirco a facie eius turbatus sum et considerans eum timore sollicitor</VERS>
      <VERS vnumber="16">Deus mollivit cor meum et Omnipotens conturbavit me</VERS>
      <VERS vnumber="17">non enim perii propter inminentes tenebras nec faciem meam operuit caligo</VERS>
    </CHAPTER>
    <CHAPTER cnumber="24">
      <VERS vnumber="1">ab Omnipotente non sunt abscondita tempora qui autem noverunt eum ignorant dies illius</VERS>
      <VERS vnumber="2">alii terminos transtulerunt diripuerunt greges et paverunt eos</VERS>
      <VERS vnumber="3">asinum pupillorum abigerunt et abstulerunt pro pignore bovem viduae</VERS>
      <VERS vnumber="4">subverterunt pauperum viam et oppresserunt pariter mansuetos terrae</VERS>
      <VERS vnumber="5">alii quasi onagri in deserto egrediuntur ad opus suum vigilantesque ad praedam praeparant panem liberis</VERS>
      <VERS vnumber="6">agrum non suum demetunt et vineam eius quem vi oppresserunt vindemiant</VERS>
      <VERS vnumber="7">nudos dimittunt homines indumenta tollentes quibus non est operimentum in frigore</VERS>
      <VERS vnumber="8">quos imbres montium rigant et non habentes velamen amplexantur lapides</VERS>
      <VERS vnumber="9">vim fecerunt depraedantes pupillos et vulgum pauperem spoliaverunt</VERS>
      <VERS vnumber="10">nudis et incedentibus absque vestitu et esurientibus tulerunt spicas</VERS>
      <VERS vnumber="11">inter acervos eorum meridiati sunt qui calcatis torcularibus sitiunt</VERS>
      <VERS vnumber="12">de civitatibus fecerunt viros gemere et anima vulneratorum clamavit et Deus inultum abire non patitur</VERS>
      <VERS vnumber="13">ipsi fuerunt rebelles luminis nescierunt vias eius nec reversi sunt per semitas illius</VERS>
      <VERS vnumber="14">mane primo consurgit homicida interficit egenum et pauperem per noctem vero erit quasi fur</VERS>
      <VERS vnumber="15">oculus adulteri observat caliginem dicens non me videbit oculus et operiet vultum suum</VERS>
      <VERS vnumber="16">perfodit in tenebris domos sicut in die condixerant sibi et ignoraverunt lucem</VERS>
      <VERS vnumber="17">si subito apparuerit aurora arbitrantur umbram mortis et sic in tenebris quasi in luce ambulant</VERS>
      <VERS vnumber="18">levis est super faciem aquae maledicta sit pars eius in terra nec ambulet per viam vinearum</VERS>
      <VERS vnumber="19">ad nimium calorem transeat ab aquis nivium et usque ad inferos peccatum illius</VERS>
      <VERS vnumber="20">obliviscatur eius misericordia dulcedo illius vermes non sit in recordatione sed conteratur quasi lignum infructuosum</VERS>
      <VERS vnumber="21">pavit enim sterilem et quae non parit et viduae bene non fecit</VERS>
      <VERS vnumber="22">detraxit fortes in fortitudine sua et cum steterit non credet vitae suae</VERS>
      <VERS vnumber="23">dedit ei Deus locum paenitentiae et ille abutitur eo in superbiam oculi autem eius sunt in viis illius</VERS>
      <VERS vnumber="24">elevati sunt ad modicum et non subsistent et humiliabuntur sicut omnia et auferentur et sicut summitates spicarum conterentur</VERS>
      <VERS vnumber="25">quod si non est ita quis me potest arguere esse mentitum et ponere ante Deum verba mea</VERS>
    </CHAPTER>
    <CHAPTER cnumber="25">
      <VERS vnumber="1">respondens autem Baldad Suites dixit</VERS>
      <VERS vnumber="2">potestas et terror apud eum est qui facit concordiam in sublimibus suis</VERS>
      <VERS vnumber="3">numquid est numerus militum eius et super quem non surget lumen illius</VERS>
      <VERS vnumber="4">numquid iustificari potest homo conparatus Deo aut apparere mundus natus de muliere</VERS>
      <VERS vnumber="5">ecce etiam luna non splendet et stellae non sunt mundae in conspectu eius</VERS>
      <VERS vnumber="6">quanto magis homo putredo et filius hominis vermis</VERS>
    </CHAPTER>
    <CHAPTER cnumber="26">
      <VERS vnumber="1">respondens autem Iob dixit</VERS>
      <VERS vnumber="2">cuius adiutor es numquid inbecilli et sustentas brachium eius qui non est fortis</VERS>
      <VERS vnumber="3">cui dedisti consilium forsitan illi qui non habet sapientiam et prudentiam tuam ostendisti plurimam</VERS>
      <VERS vnumber="4">quem docere voluisti nonne eum qui fecit spiramen tuum</VERS>
      <VERS vnumber="5">ecce gigantes gemunt sub aquis et qui habitant cum eis</VERS>
      <VERS vnumber="6">nudus est inferus coram illo et nullum est operimentum perditioni</VERS>
      <VERS vnumber="7">qui extendit aquilonem super vacuum et adpendit terram super nihili</VERS>
      <VERS vnumber="8">qui ligat aquas in nubibus suis ut non erumpant pariter deorsum</VERS>
      <VERS vnumber="9">qui tenet vultum solii sui et expandit super illud nebulam suam</VERS>
      <VERS vnumber="10">terminum circumdedit aquis usque dum finiantur lux et tenebrae</VERS>
      <VERS vnumber="11">columnae caeli contremescunt et pavent ad nutum eius</VERS>
      <VERS vnumber="12">in fortitudine illius repente maria congregata sunt et prudentia eius percussit superbum</VERS>
      <VERS vnumber="13">spiritus eius ornavit caelos et obsetricante manu eius eductus est coluber tortuosus</VERS>
      <VERS vnumber="14">ecce haec ex parte dicta sunt viarum eius et cum vix parvam stillam sermonis eius audierimus quis poterit tonitruum magnitudinis illius intueri</VERS>
    </CHAPTER>
    <CHAPTER cnumber="27">
      <VERS vnumber="1">addidit quoque Iob adsumens parabolam suam et dixit</VERS>
      <VERS vnumber="2">vivit Deus qui abstulit iudicium meum et Omnipotens qui ad amaritudinem adduxit animam meam</VERS>
      <VERS vnumber="3">quia donec superest halitus in me et spiritus Dei in naribus meis</VERS>
      <VERS vnumber="4">non loquentur labia mea iniquitatem nec lingua mea meditabitur mendacium</VERS>
      <VERS vnumber="5">absit a me ut iustos vos esse iudicem donec deficiam non recedam ab innocentia mea</VERS>
      <VERS vnumber="6">iustificationem meam quam coepi tenere non deseram nec enim reprehendit me cor meum in omni vita mea</VERS>
      <VERS vnumber="7">sit ut impius inimicus meus et adversarius meus quasi iniquus</VERS>
      <VERS vnumber="8">quae enim spes est hypocritae si avare rapiat et non liberet Deus animam eius</VERS>
      <VERS vnumber="9">numquid clamorem eius Deus audiet cum venerit super illum angustia</VERS>
      <VERS vnumber="10">aut poterit in Omnipotente delectari et invocare Deum in omni tempore</VERS>
      <VERS vnumber="11">docebo vos per manum Dei quae Omnipotens habeat nec abscondam</VERS>
      <VERS vnumber="12">ecce vos omnes nostis et quid sine causa vana loquimini</VERS>
      <VERS vnumber="13">haec est pars hominis impii apud Deum et hereditas violentorum quam ab Omnipotente suscipient</VERS>
      <VERS vnumber="14">si multiplicati fuerint filii eius in gladio erunt et nepotes eius non saturabuntur pane</VERS>
      <VERS vnumber="15">qui reliqui fuerint ex eo sepelientur in interitu et viduae illius non plorabunt</VERS>
      <VERS vnumber="16">si conportaverit quasi terram argentum et sicut lutum praeparaverit vestimenta</VERS>
      <VERS vnumber="17">praeparabit quidem sed iustus vestietur illis et argentum innocens dividet</VERS>
      <VERS vnumber="18">aedificavit sicut tinea domum suam et sicut custos fecit umbraculum</VERS>
      <VERS vnumber="19">dives cum dormierit nihil secum auferet aperit oculos suos et nihil inveniet</VERS>
      <VERS vnumber="20">adprehendit eum quasi aqua inopia nocte opprimet eum tempestas</VERS>
      <VERS vnumber="21">tollet eum ventus urens et auferet et velut turbo rapiet eum de loco suo</VERS>
      <VERS vnumber="22">et mittet super eum et non parcet de manu eius fugiens fugiet</VERS>
      <VERS vnumber="23">stringet super eum manus suas et sibilabit super illum intuens locum eius</VERS>
    </CHAPTER>
    <CHAPTER cnumber="28">
      <VERS vnumber="1">habet argentum venarum suarum principia et auro locus est in quo conflatur</VERS>
      <VERS vnumber="2">ferrum de terra tollitur et lapis solutus calore in aes vertitur</VERS>
      <VERS vnumber="3">tempus posuit tenebris et universorum finem ipse considerat lapidem quoque caliginis et umbram mortis</VERS>
      <VERS vnumber="4">dividit torrens a populo peregrinante eos quos oblitus est pes egentis hominum et invios</VERS>
      <VERS vnumber="5">terra de qua oriebatur panis in loco suo igne subversa est</VERS>
      <VERS vnumber="6">locus sapphyri lapides eius et glebae illius aurum</VERS>
      <VERS vnumber="7">semitam ignoravit avis nec intuitus est oculus vulturis</VERS>
      <VERS vnumber="8">non calcaverunt eam filii institorum nec pertransivit per eam leaena</VERS>
      <VERS vnumber="9">ad silicem extendit manum suam subvertit a radicibus montes</VERS>
      <VERS vnumber="10">in petris rivos excidit et omne pretiosum vidit oculus eius</VERS>
      <VERS vnumber="11">profunda quoque fluviorum scrutatus est et abscondita produxit in lucem</VERS>
      <VERS vnumber="12">sapientia vero ubi invenitur et quis est locus intellegentiae</VERS>
      <VERS vnumber="13">nescit homo pretium eius nec invenitur in terra suaviter viventium</VERS>
      <VERS vnumber="14">abyssus dicit non est in me et mare loquitur non est mecum</VERS>
      <VERS vnumber="15">non dabitur aurum obrizum pro ea nec adpendetur argentum in commutatione eius</VERS>
      <VERS vnumber="16">non conferetur tinctis Indiae coloribus nec lapidi sardonico pretiosissimo vel sapphyro</VERS>
      <VERS vnumber="17">non adaequabitur ei aurum vel vitrum nec commutabuntur pro ea vasa auri</VERS>
      <VERS vnumber="18">excelsa et eminentia non memorabuntur conparatione eius trahitur autem sapientia de occultis</VERS>
      <VERS vnumber="19">non adaequabitur ei topazium de Aethiopia nec tincturae mundissimae conponetur</VERS>
      <VERS vnumber="20">unde ergo sapientia veniet et quis est locus intellegentiae</VERS>
      <VERS vnumber="21">abscondita est ab oculis omnium viventium volucres quoque caeli latet</VERS>
      <VERS vnumber="22">perditio et mors dixerunt auribus nostris audivimus famam eius</VERS>
      <VERS vnumber="23">Deus intellegit viam eius et ipse novit locum illius</VERS>
      <VERS vnumber="24">ipse enim fines mundi intuetur et omnia quae sub caelo sunt respicit</VERS>
      <VERS vnumber="25">qui fecit ventis pondus et aquas adpendit mensura</VERS>
      <VERS vnumber="26">quando ponebat pluviis legem et viam procellis sonantibus</VERS>
      <VERS vnumber="27">tunc vidit illam et enarravit et praeparavit et investigavit</VERS>
      <VERS vnumber="28">et dixit homini ecce timor Domini ipsa est sapientia et recedere a malo intellegentia</VERS>
    </CHAPTER>
    <CHAPTER cnumber="29">
      <VERS vnumber="1">addidit quoque Iob adsumens parabolam suam et dixit</VERS>
      <VERS vnumber="2">quis mihi tribuat ut sim iuxta menses pristinos secundum dies quibus Deus custodiebat me</VERS>
      <VERS vnumber="3">quando splendebat lucerna eius super caput meum et ad lumen eius ambulabam in tenebris</VERS>
      <VERS vnumber="4">sicut fui in diebus adulescentiae meae quando secreto Deus erat in tabernaculo meo</VERS>
      <VERS vnumber="5">quando erat Omnipotens mecum et in circuitu meo pueri mei</VERS>
      <VERS vnumber="6">quando lavabam pedes meos butyro et petra fundebat mihi rivos olei</VERS>
      <VERS vnumber="7">quando procedebam ad portam civitatis et in platea parabant cathedram mihi</VERS>
      <VERS vnumber="8">videbant me iuvenes et abscondebantur et senes adsurgentes stabant</VERS>
      <VERS vnumber="9">principes cessabant loqui et digitum superponebant ori suo</VERS>
      <VERS vnumber="10">vocem suam cohibebant duces et lingua eorum gutturi suo adherebat</VERS>
      <VERS vnumber="11">auris audiens beatificabat me et oculus videns testimonium reddebat mihi</VERS>
      <VERS vnumber="12">quod liberassem pauperem vociferantem et pupillum cui non esset adiutor</VERS>
      <VERS vnumber="13">benedictio perituri super me veniebat et cor viduae consolatus sum</VERS>
      <VERS vnumber="14">iustitia indutus sum et vestivit me sicut vestimento et diademate iudicio meo</VERS>
      <VERS vnumber="15">oculus fui caeco et pes claudo</VERS>
      <VERS vnumber="16">pater eram pauperum et causam quam nesciebam diligentissime investigabam</VERS>
      <VERS vnumber="17">conterebam molas iniqui et de dentibus illius auferebam praedam</VERS>
      <VERS vnumber="18">dicebamque in nidulo meo moriar et sicut palma multiplicabo dies</VERS>
      <VERS vnumber="19">radix mea aperta est secus aquas et ros morabitur in messione mea</VERS>
      <VERS vnumber="20">gloria mea semper innovabitur et arcus meus in manu mea instaurabitur</VERS>
      <VERS vnumber="21">qui me audiebant expectabant sententiam et intenti tacebant ad consilium meum</VERS>
      <VERS vnumber="22">verbis meis addere nihil audebant et super illos stillabat eloquium meum</VERS>
      <VERS vnumber="23">expectabant me sicut pluviam et os suum aperiebant quasi ad imbrem serotinum</VERS>
      <VERS vnumber="24">si quando ridebam ad eos non credebant et lux vultus mei non cadebat in terram</VERS>
      <VERS vnumber="25">si voluissem ire ad eos sedebam primus cumque sederem quasi rex circumstante exercitu eram tamen maerentium consolator</VERS>
    </CHAPTER>
    <CHAPTER cnumber="30">
      <VERS vnumber="1">nunc autem derident me iuniores tempore quorum non dignabar patres ponere cum canibus gregis mei</VERS>
      <VERS vnumber="2">quorum virtus manuum erat mihi pro nihilo et vita ipsa putabantur indigni</VERS>
      <VERS vnumber="3">egestate et fame steriles qui rodebant in solitudine squalentes calamitate et miseria</VERS>
      <VERS vnumber="4">et mandebant herbas et arborum cortices et radix iuniperorum erat cibus eorum</VERS>
      <VERS vnumber="5">qui de convallibus ista rapientes cum singula repperissent ad ea cum clamore currebant</VERS>
      <VERS vnumber="6">in desertis habitabant torrentium et in cavernis terrae vel super glaream</VERS>
      <VERS vnumber="7">qui inter huiuscemodi laetabantur et esse sub sentibus delicias conputabant</VERS>
      <VERS vnumber="8">filii stultorum et ignobilium et in terra penitus non parentes</VERS>
      <VERS vnumber="9">nunc in eorum canticum versus sum et factus sum eis proverbium</VERS>
      <VERS vnumber="10">abominantur me et longe fugiunt a me et faciem meam conspuere non verentur</VERS>
      <VERS vnumber="11">faretram enim suam aperuit et adflixit me et frenum posuit in os meum</VERS>
      <VERS vnumber="12">ad dexteram orientis calamitatis meae ilico surrexerunt pedes meos subverterunt et oppresserunt quasi fluctibus semitis suis</VERS>
      <VERS vnumber="13">dissipaverunt itinera mea insidiati sunt mihi et praevaluerunt et non fuit qui ferret auxilium</VERS>
      <VERS vnumber="14">quasi rupto muro et aperta ianua inruerunt super me et ad meas miserias devoluti sunt</VERS>
      <VERS vnumber="15">redactus sum in nihili abstulisti quasi ventus desiderium meum et velut nubes pertransiit salus mea</VERS>
      <VERS vnumber="16">nunc autem in memet ipso marcescit anima mea et possident me dies adflictionis</VERS>
      <VERS vnumber="17">nocte os meum perforatur doloribus et qui me comedunt non dormiunt</VERS>
      <VERS vnumber="18">in multitudine eorum consumitur vestimentum meum et quasi capitio tunicae sic cinxerunt me</VERS>
      <VERS vnumber="19">conparatus sum luto et adsimilatus favillae et cineri</VERS>
      <VERS vnumber="20">clamo ad te et non exaudis me sto et non respicis me</VERS>
      <VERS vnumber="21">mutatus es mihi in crudelem et in duritia manus tuae adversaris mihi</VERS>
      <VERS vnumber="22">elevasti me et quasi super ventum ponens elisisti me valide</VERS>
      <VERS vnumber="23">scio quia morti tradas me ubi constituta domus est omni viventi</VERS>
      <VERS vnumber="24">verumtamen non ad consumptionem eorum emittis manum tuam et si corruerint ipse salvabis</VERS>
      <VERS vnumber="25">flebam quondam super eum qui adflictus erat et conpatiebatur anima mea pauperi</VERS>
      <VERS vnumber="26">expectabam bona et venerunt mihi mala praestolabar lucem et eruperunt tenebrae</VERS>
      <VERS vnumber="27">interiora mea efferbuerunt absque ulla requie praevenerunt me dies adflictionis</VERS>
      <VERS vnumber="28">maerens incedebam sine furore consurgens in turba clamavi</VERS>
      <VERS vnumber="29">frater fui draconum et socius strutionum</VERS>
      <VERS vnumber="30">cutis mea denigrata est super me et ossa mea aruerunt prae caumate</VERS>
      <VERS vnumber="31">versa est in luctum cithara mea et organum meum in vocem flentium</VERS>
    </CHAPTER>
    <CHAPTER cnumber="31">
      <VERS vnumber="1">pepigi foedus cum oculis meis ut ne cogitarem quidem de virgine</VERS>
      <VERS vnumber="2">quam enim partem haberet Deus in me desuper et hereditatem Omnipotens de excelsis</VERS>
      <VERS vnumber="3">numquid non perditio est iniquo et alienatio operantibus iniustitiam</VERS>
      <VERS vnumber="4">nonne ipse considerat vias meas et cunctos gressus meos dinumerat</VERS>
      <VERS vnumber="5">si ambulavi in vanitate et festinavit in dolo pes meus</VERS>
      <VERS vnumber="6">adpendat me in statera iusta et sciat Deus simplicitatem meam</VERS>
      <VERS vnumber="7">si declinavit gressus meus de via et si secutum est oculos meos cor meum et in manibus meis adhesit macula</VERS>
      <VERS vnumber="8">seram et alius comedat et progenies mea eradicetur</VERS>
      <VERS vnumber="9">si deceptum est cor meum super mulierem et si ad ostium amici mei insidiatus sum</VERS>
      <VERS vnumber="10">scortum sit alteri uxor mea et super illam incurventur alii</VERS>
      <VERS vnumber="11">hoc enim nefas est et iniquitas maxima</VERS>
      <VERS vnumber="12">ignis est usque ad perditionem devorans et omnia eradicans genimina</VERS>
      <VERS vnumber="13">si contempsi subire iudicium cum servo meo et ancillae meae cum disceptarent adversum me</VERS>
      <VERS vnumber="14">quid enim faciam cum surrexerit ad iudicandum Deus et cum quaesierit quid respondebo illi</VERS>
      <VERS vnumber="15">numquid non in utero fecit me qui et illum operatus est et formavit in vulva unus</VERS>
      <VERS vnumber="16">si negavi quod volebant pauperibus et oculos viduae expectare feci</VERS>
      <VERS vnumber="17">si comedi buccellam meam solus et non comedit pupillus ex ea</VERS>
      <VERS vnumber="18">quia ab infantia mea crevit mecum miseratio et de utero matris meae egressa est mecum</VERS>
      <VERS vnumber="19">si despexi pereuntem eo quod non habuerit indumentum et absque operimento pauperem</VERS>
      <VERS vnumber="20">si non benedixerunt mihi latera eius et de velleribus ovium mearum calefactus est</VERS>
      <VERS vnumber="21">si levavi super pupillum manum meam etiam cum viderem me in porta superiorem</VERS>
      <VERS vnumber="22">umerus meus a iunctura sua cadat et brachium meum cum suis ossibus confringatur</VERS>
      <VERS vnumber="23">semper enim quasi tumentes super me fluctus timui Deum et pondus eius ferre non potui</VERS>
      <VERS vnumber="24">si putavi aurum robur meum et obrizae dixi fiducia mea</VERS>
      <VERS vnumber="25">si laetatus sum super multis divitiis meis et quia plurima repperit manus mea</VERS>
      <VERS vnumber="26">si vidi solem cum fulgeret et lunam incedentem clare</VERS>
      <VERS vnumber="27">et lactatum est in abscondito cor meum et osculatus sum manum meam ore meo</VERS>
      <VERS vnumber="28">quae est iniquitas maxima et negatio contra Deum altissimum</VERS>
      <VERS vnumber="29">si gavisus sum ad ruinam eius qui me oderat et exultavi quod invenisset eum malum</VERS>
      <VERS vnumber="30">non enim dedi ad peccandum guttur meum ut expeterem maledicens animam eius</VERS>
      <VERS vnumber="31">si non dixerunt viri tabernaculi mei quis det de carnibus eius ut saturemur</VERS>
      <VERS vnumber="32">foris non mansit peregrinus ostium meum viatori patuit</VERS>
      <VERS vnumber="33">si abscondi quasi homo peccatum meum et celavi in sinu meo iniquitatem meam</VERS>
      <VERS vnumber="34">si expavi ad multitudinem nimiam et despectio propinquorum terruit me et non magis tacui nec egressus sum ostium</VERS>
      <VERS vnumber="35">quis mihi tribuat auditorem ut desiderium meum Omnipotens audiat et librum scribat ipse qui iudicat</VERS>
      <VERS vnumber="36">ut in umero meo portem illum et circumdem illum quasi coronam mihi</VERS>
      <VERS vnumber="37">per singulos gradus meos pronuntiabo illum et quasi principi offeram eum</VERS>
      <VERS vnumber="38">si adversum me terra mea clamat et cum ipsa sulci eius deflent</VERS>
      <VERS vnumber="39">si fructus eius comedi absque pecunia et animam agricolarum eius adflixi</VERS>
      <VERS vnumber="40">pro frumento oriatur mihi tribulus et pro hordeo spina finita sunt verba Iob</VERS>
    </CHAPTER>
    <CHAPTER cnumber="32">
      <VERS vnumber="1">omiserunt autem tres viri isti respondere Iob eo quod iustus sibi videretur</VERS>
      <VERS vnumber="2">et iratus indignatusque Heliu filius Barachel Buzites de cognatione Ram iratus est autem adversus Iob eo quod iustum se esse diceret coram Deo</VERS>
      <VERS vnumber="3">porro adversum amicos eius indignatus est eo quod non invenissent responsionem rationabilem sed tantummodo condemnassent Iob</VERS>
      <VERS vnumber="4">igitur Heliu expectavit Iob loquentem eo quod seniores se essent qui loquebantur</VERS>
      <VERS vnumber="5">cum autem vidisset quod tres respondere non potuissent iratus est vehementer</VERS>
      <VERS vnumber="6">respondensque Heliu filius Barachel Buzites dixit iunior sum tempore vos autem antiquiores idcirco dimisso capite veritus sum indicare vobis meam sententiam</VERS>
      <VERS vnumber="7">sperabam enim quod aetas prolixior loqueretur et annorum multitudo doceret sapientiam</VERS>
      <VERS vnumber="8">sed ut video spiritus est in hominibus et inspiratio Omnipotentis dat intellegentiam</VERS>
      <VERS vnumber="9">non sunt longevi sapientes nec senes intellegunt iudicium</VERS>
      <VERS vnumber="10">ideo dicam audite me ostendam vobis etiam ego meam scientiam</VERS>
      <VERS vnumber="11">expectavi enim sermones vestros audivi prudentiam vestram donec disceptaremini sermonibus</VERS>
      <VERS vnumber="12">et donec putabam vos aliquid dicere considerabam sed ut video non est qui arguere possit Iob et respondere ex vobis sermonibus eius</VERS>
      <VERS vnumber="13">ne forte dicatis invenimus sapientiam Deus proiecit eum non homo</VERS>
      <VERS vnumber="14">nihil locutus est mihi et ego non secundum vestros sermones respondebo illi</VERS>
      <VERS vnumber="15">extimuerunt non responderunt ultra abstuleruntque a se eloquia</VERS>
      <VERS vnumber="16">quoniam igitur expectavi et non sunt locuti steterunt nec responderunt ultra</VERS>
      <VERS vnumber="17">respondebo et ego partem meam et ostendam scientiam meam</VERS>
      <VERS vnumber="18">plenus sum enim sermonibus et coartat me spiritus uteri mei</VERS>
      <VERS vnumber="19">en venter meus quasi mustum absque spiraculo quod lagunculas novas disrumpit</VERS>
      <VERS vnumber="20">loquar et respirabo paululum aperiam labia mea et respondebo</VERS>
      <VERS vnumber="21">non accipiam personam viri et Deum homini non aequabo</VERS>
      <VERS vnumber="22">nescio enim quamdiu subsistam et si post modicum tollat me factor meus</VERS>
    </CHAPTER>
    <CHAPTER cnumber="33">
      <VERS vnumber="1">audi igitur Iob eloquia mea et omnes sermones meos ausculta</VERS>
      <VERS vnumber="2">ecce aperui os meum loquatur lingua mea in faucibus meis</VERS>
      <VERS vnumber="3">simplici corde meo sermones mei et sententiam labia mea puram loquentur</VERS>
      <VERS vnumber="4">spiritus Dei fecit me et spiraculum Omnipotentis vivificavit me</VERS>
      <VERS vnumber="5">si potes responde mihi et adversus faciem meam consiste</VERS>
      <VERS vnumber="6">ecce et me sicut et te fecit Deus et de eodem luto ego quoque formatus sum</VERS>
      <VERS vnumber="7">verumtamen miraculum meum non te terreat et eloquentia mea non sit tibi gravis</VERS>
      <VERS vnumber="8">dixisti ergo in auribus meis et vocem verborum audivi</VERS>
      <VERS vnumber="9">mundus sum ego absque delicto inmaculatus et non est iniquitas in me</VERS>
      <VERS vnumber="10">quia querellas in me repperit ideo arbitratus est me inimicum sibi</VERS>
      <VERS vnumber="11">posuit in nervo pedes meos custodivit omnes semitas meas</VERS>
      <VERS vnumber="12">hoc est ergo in quo non es iustificatus respondebo tibi quia maior sit Deus homine</VERS>
      <VERS vnumber="13">adversum eum contendis quod non ad omnia verba responderit tibi</VERS>
      <VERS vnumber="14">semel loquitur Deus et secundo id ipsum non repetit</VERS>
      <VERS vnumber="15">per somnium in visione nocturna quando inruit sopor super homines et dormiunt in lectulo</VERS>
      <VERS vnumber="16">tunc aperit aures virorum et erudiens eos instruit disciplinam</VERS>
      <VERS vnumber="17">ut avertat hominem ab his quae facit et liberet eum de superbia</VERS>
      <VERS vnumber="18">eruens animam eius a corruptione et vitam illius ut non transeat in gladium</VERS>
      <VERS vnumber="19">increpat quoque per dolorem in lectulo et omnia ossa eius marcescere facit</VERS>
      <VERS vnumber="20">abominabilis ei fit in vita sua panis et animae illius cibus ante desiderabilis</VERS>
      <VERS vnumber="21">tabescet caro eius et ossa quae tecta fuerant nudabuntur</VERS>
      <VERS vnumber="22">adpropinquabit corruptioni anima eius et vita illius mortiferis</VERS>
      <VERS vnumber="23">si fuerit pro eo angelus loquens unum de milibus ut adnuntiet hominis aequitatem</VERS>
      <VERS vnumber="24">miserebitur eius et dicet libera eum et non descendat in corruptionem inveni in quo ei propitier</VERS>
      <VERS vnumber="25">consumpta est caro eius a suppliciis revertatur ad dies adulescentiae suae</VERS>
      <VERS vnumber="26">deprecabitur Deum et placabilis ei erit et videbit faciem eius in iubilo et reddet homini iustitiam suam</VERS>
      <VERS vnumber="27">respiciet homines et dicet peccavi et vere deliqui et ut eram dignus non recepi</VERS>
      <VERS vnumber="28">liberavit animam suam ne pergeret in interitum sed vivens lucem videret</VERS>
      <VERS vnumber="29">ecce haec omnia operatur Deus tribus vicibus per singulos</VERS>
      <VERS vnumber="30">ut revocet animas eorum a corruptione et inluminet luce viventium</VERS>
      <VERS vnumber="31">adtende Iob et audi me et tace dum ego loquar</VERS>
      <VERS vnumber="32">si autem habes quod loquaris responde mihi loquere volo enim te apparere iustum</VERS>
      <VERS vnumber="33">quod si non habes audi me tace et docebo te sapientiam</VERS>
    </CHAPTER>
    <CHAPTER cnumber="34">
      <VERS vnumber="1">pronuntians itaque Heliu etiam haec locutus est</VERS>
      <VERS vnumber="2">audite sapientes verba mea et eruditi auscultate me</VERS>
      <VERS vnumber="3">auris enim verba probat et guttur escas gustu diiudicat</VERS>
      <VERS vnumber="4">iudicium eligamus nobis et inter nos videamus quid sit melius</VERS>
      <VERS vnumber="5">quia dixit Iob iustus sum et Deus subvertit iudicium meum</VERS>
      <VERS vnumber="6">in iudicando enim me mendacium est violenta sagitta mea absque ullo peccato</VERS>
      <VERS vnumber="7">quis est vir ut est Iob qui bibit subsannationem quasi aquam</VERS>
      <VERS vnumber="8">qui graditur cum operantibus iniquitatem et ambulat cum viris impiis</VERS>
      <VERS vnumber="9">dixit enim non placebit vir Deo etiam si cucurrerit cum eo</VERS>
      <VERS vnumber="10">ideo viri cordati audite me absit a Deo impietas et ab Omnipotente iniquitas</VERS>
      <VERS vnumber="11">opus enim hominis reddet ei et iuxta vias singulorum restituet</VERS>
      <VERS vnumber="12">vere enim Deus non condemnabit frustra nec Omnipotens subvertet iudicium</VERS>
      <VERS vnumber="13">quem constituit alium super terram aut quem posuit super orbem quem fabricatus est</VERS>
      <VERS vnumber="14">si direxerit ad eum cor suum spiritum illius et flatum ad se trahet</VERS>
      <VERS vnumber="15">deficiet omnis caro simul et homo in cinerem revertetur</VERS>
      <VERS vnumber="16">si habes ergo intellectum audi quod dicitur et ausculta vocem eloquii mei</VERS>
      <VERS vnumber="17">numquid qui non amat iudicium sanare potest et quomodo tu eum qui iustus est in tantum condemnas</VERS>
      <VERS vnumber="18">qui dicit regi apostata qui vocat duces impios</VERS>
      <VERS vnumber="19">qui non accipit personas principum nec cognovit tyrannum cum disceptaret contra pauperem opus enim manuum eius sunt universi</VERS>
      <VERS vnumber="20">subito morientur et in media nocte turbabuntur populi et pertransibunt et auferent violentum absque manu</VERS>
      <VERS vnumber="21">oculi enim eius super vias hominum et omnes gressus eorum considerat</VERS>
      <VERS vnumber="22">non sunt tenebrae et non est umbra mortis ut abscondantur ibi qui operantur iniquitatem</VERS>
      <VERS vnumber="23">neque enim ultra in hominis potestate est ut veniat ad Deum in iudicium</VERS>
      <VERS vnumber="24">conteret multos innumerabiles et stare faciet alios pro eis</VERS>
      <VERS vnumber="25">novit enim opera eorum et idcirco inducet noctem et conterentur</VERS>
      <VERS vnumber="26">quasi impios percussit eos in loco videntium</VERS>
      <VERS vnumber="27">qui quasi de industria recesserunt ab eo et omnes vias eius intellegere noluerunt</VERS>
      <VERS vnumber="28">ut pervenire facerent ad eum clamorem egeni et audiret vocem pauperum</VERS>
      <VERS vnumber="29">ipso enim concedente pacem quis est qui condemnet ex quo absconderit vultum quis est qui contempletur eum et super gentem et super omnes homines</VERS>
      <VERS vnumber="30">qui regnare facit hominem hypocritam propter peccata populi</VERS>
      <VERS vnumber="31">quia ergo ego locutus sum ad Deum te quoque non prohibeo</VERS>
      <VERS vnumber="32">si erravi tu doce me si iniquitatem locutus sum ultra non addam</VERS>
      <VERS vnumber="33">numquid a te Deus expetit eam quia displicuit tibi tu enim coepisti loqui et non ego quod si quid nosti melius loquere</VERS>
      <VERS vnumber="34">viri intellegentes loquantur mihi et vir sapiens audiat me</VERS>
      <VERS vnumber="35">Iob autem stulte locutus est et verba illius non sonant disciplinam</VERS>
      <VERS vnumber="36">pater mi probetur Iob usque ad finem ne desinas in hominibus iniquitatis</VERS>
      <VERS vnumber="37">quia addit super peccata sua blasphemiam inter nos interim constringatur et tunc ad iudicium provocet sermonibus suis Deum</VERS>
    </CHAPTER>
    <CHAPTER cnumber="35">
      <VERS vnumber="1">igitur Heliu haec rursum locutus est</VERS>
      <VERS vnumber="2">numquid aequa tibi videtur tua cogitatio ut diceres iustior Deo sum</VERS>
      <VERS vnumber="3">dixisti enim non tibi placet quod rectum est vel quid tibi proderit si ego peccavero</VERS>
      <VERS vnumber="4">itaque ego respondebo sermonibus tuis et amicis tuis tecum</VERS>
      <VERS vnumber="5">suspice caelum et intuere et contemplare aethera quod altior te sit</VERS>
      <VERS vnumber="6">si peccaveris quid ei nocebis et si multiplicatae fuerint iniquitates tuae quid facies contra eum</VERS>
      <VERS vnumber="7">porro si iuste egeris quid donabis ei aut quid de manu tua accipiet</VERS>
      <VERS vnumber="8">homini qui similis tui est nocebit impietas tua et filium hominis adiuvabit iustitia tua</VERS>
      <VERS vnumber="9">propter multitudinem calumniatorum clamabunt et heiulabunt propter vim brachii tyrannorum</VERS>
      <VERS vnumber="10">et non dixit ubi est Deus qui fecit me qui dedit carmina in nocte</VERS>
      <VERS vnumber="11">qui docet nos super iumenta terrae et super volucres caeli erudit nos</VERS>
      <VERS vnumber="12">ibi clamabunt et non exaudiet propter superbiam malorum</VERS>
      <VERS vnumber="13">non ergo frustra audiet Deus et Omnipotens singulorum causas intuebitur</VERS>
      <VERS vnumber="14">etiam cum dixeris non considerat iudicare coram eo et expecta eum</VERS>
      <VERS vnumber="15">nunc enim non infert furorem suum nec ulciscitur scelus valde</VERS>
      <VERS vnumber="16">ergo Iob frustra aperit os suum et absque scientia verba multiplicat</VERS>
    </CHAPTER>
    <CHAPTER cnumber="36">
      <VERS vnumber="1">addens quoque Heliu haec locutus est</VERS>
      <VERS vnumber="2">sustine me paululum et indicabo tibi adhuc enim habeo quod pro Deo loquar</VERS>
      <VERS vnumber="3">repetam scientiam meam a principio et operatorem meum probabo iustum</VERS>
      <VERS vnumber="4">vere enim absque mendacio sermones mei et perfecta scientia probabitur tibi</VERS>
      <VERS vnumber="5">Deus potentes non abicit cum et ipse sit potens</VERS>
      <VERS vnumber="6">sed non salvat impios et iudicium pauperibus tribuit</VERS>
      <VERS vnumber="7">non aufert a iusto oculos suos et reges in solio conlocat in perpetuum et illi eriguntur</VERS>
      <VERS vnumber="8">et si fuerint in catenis et vinciantur funibus paupertatis</VERS>
      <VERS vnumber="9">indicabit eis opera eorum et scelera eorum quia violenti fuerint</VERS>
      <VERS vnumber="10">revelabit quoque aurem eorum ut corripiat et loquetur ut revertantur ab iniquitate</VERS>
      <VERS vnumber="11">si audierint et observaverint conplebunt dies suos in bono et annos suos in gloria</VERS>
      <VERS vnumber="12">si autem non audierint transibunt per gladium et consumentur in stultitia</VERS>
      <VERS vnumber="13">simulatores et callidi provocant iram Dei neque clamabunt cum vincti fuerint</VERS>
      <VERS vnumber="14">morietur in tempestate anima eorum et vita eorum inter effeminatos</VERS>
      <VERS vnumber="15">eripiet pauperem de angustia sua et revelabit in tribulatione aurem eius</VERS>
      <VERS vnumber="16">igitur salvabit te de ore angusto latissime et non habentis fundamentum subter se requies autem mensae tuae erit plena pinguedine</VERS>
      <VERS vnumber="17">causa tua quasi impii iudicata est causam iudiciumque recipies</VERS>
      <VERS vnumber="18">non te ergo superet ira ut aliquem opprimas nec multitudo donorum inclinet te</VERS>
      <VERS vnumber="19">depone magnitudinem tuam absque tribulatione et omnes robustos fortitudine</VERS>
      <VERS vnumber="20">ne protrahas noctem ut ascendant populi pro eis</VERS>
      <VERS vnumber="21">cave ne declines ad iniquitatem hanc enim coepisti sequi post miseriam</VERS>
      <VERS vnumber="22">ecce Deus excelsus in fortitudine sua et nullus ei similis in legislatoribus</VERS>
      <VERS vnumber="23">quis poterit scrutari vias eius aut quis ei dicere operatus es iniquitatem</VERS>
      <VERS vnumber="24">memento quod ignores opus eius de quo cecinerunt viri</VERS>
      <VERS vnumber="25">omnes homines vident eum unusquisque intuetur procul</VERS>
      <VERS vnumber="26">ecce Deus magnus vincens scientiam nostram numerus annorum eius inaestimabilis</VERS>
      <VERS vnumber="27">qui aufert stillas pluviae et effundit imbres ad instar gurgitum</VERS>
      <VERS vnumber="28">qui de nubibus fluunt quae praetexunt cuncta desuper</VERS>
      <VERS vnumber="29">si voluerit extendere nubes quasi tentorium suum</VERS>
      <VERS vnumber="30">et fulgurare lumine suo desuper cardines quoque maris operiet</VERS>
      <VERS vnumber="31">per haec enim iudicat populos et dat escas multis mortalibus</VERS>
      <VERS vnumber="32">in manibus abscondit lucem et praecipit ei ut rursus adveniat</VERS>
      <VERS vnumber="33">adnuntiat de ea amico suo quod possessio eius sit et ad eam possit ascendere</VERS>
    </CHAPTER>
    <CHAPTER cnumber="37">
      <VERS vnumber="1">super hoc expavit cor meum et emotum est de loco suo</VERS>
      <VERS vnumber="2">audite auditionem in terrore vocis eius et sonum de ore illius procedentem</VERS>
      <VERS vnumber="3">subter omnes caelos ipse considerat et lumen illius super terminos terrae</VERS>
      <VERS vnumber="4">post eum rugiet sonitus tonabit voce magnitudinis suae et non investigabitur cum audita fuerit vox eius</VERS>
      <VERS vnumber="5">tonabit Deus in voce sua mirabiliter qui facit magna et inscrutabilia</VERS>
      <VERS vnumber="6">qui praecipit nivi ut descendat in terram et hiemis pluviis et imbri fortitudinis suae</VERS>
      <VERS vnumber="7">qui in manu omnium hominum signat ut noverint singuli opera sua</VERS>
      <VERS vnumber="8">ingredietur bestia latibulum et in antro suo morabitur</VERS>
      <VERS vnumber="9">ab interioribus egreditur tempestas et ab Arcturo frigus</VERS>
      <VERS vnumber="10">flante Deo concrescit gelu et rursum latissimae funduntur aquae</VERS>
      <VERS vnumber="11">frumentum desiderat nubes et nubes spargunt lumen suum</VERS>
      <VERS vnumber="12">quae lustrant per circuitum quocumque eas voluntas gubernantis duxerit ad omne quod praeceperit illis super faciem orbis terrarum</VERS>
      <VERS vnumber="13">sive in una tribu sive in terra sua sive in quocumque loco misericordiae suae eas iusserit inveniri</VERS>
      <VERS vnumber="14">ausculta haec Iob sta et considera miracula Dei</VERS>
      <VERS vnumber="15">numquid scis quando praeceperit Deus pluviis ut ostenderent lucem nubium eius</VERS>
      <VERS vnumber="16">numquid nosti semitas nubium magnas et perfectas scientias</VERS>
      <VERS vnumber="17">nonne vestimenta tua calida sunt cum perflata fuerit terra austro</VERS>
      <VERS vnumber="18">tu forsitan cum eo fabricatus es caelos qui solidissimi quasi aere fusi sunt</VERS>
      <VERS vnumber="19">ostende nobis quid dicamus illi nos quippe involvimur tenebris</VERS>
      <VERS vnumber="20">quis narrabit ei quae loquor etiam si locutus fuerit homo devorabitur</VERS>
      <VERS vnumber="21">at nunc non vident lucem subito aer cogitur in nubes et ventus transiens fugabit eas</VERS>
      <VERS vnumber="22">ab aquilone aurum venit et ad Deum formidolosa laudatio</VERS>
      <VERS vnumber="23">digne eum invenire non possumus magnus fortitudine et iudicio et iustitia et enarrari non potest</VERS>
      <VERS vnumber="24">ideo timebunt eum viri et non audebunt contemplari omnes qui sibi videntur esse sapientes</VERS>
    </CHAPTER>
    <CHAPTER cnumber="38">
      <VERS vnumber="1">respondens autem Dominus Iob de turbine dixit</VERS>
      <VERS vnumber="2">quis est iste involvens sententias sermonibus inperitis</VERS>
      <VERS vnumber="3">accinge sicut vir lumbos tuos interrogabo te et responde mihi</VERS>
      <VERS vnumber="4">ubi eras quando ponebam fundamenta terrae indica mihi si habes intellegentiam</VERS>
      <VERS vnumber="5">quis posuit mensuras eius si nosti vel quis tetendit super eam lineam</VERS>
      <VERS vnumber="6">super quo bases illius solidatae sunt aut quis dimisit lapidem angularem eius</VERS>
      <VERS vnumber="7">cum me laudarent simul astra matutina et iubilarent omnes filii Dei</VERS>
      <VERS vnumber="8">quis conclusit ostiis mare quando erumpebat quasi de vulva procedens</VERS>
      <VERS vnumber="9">cum ponerem nubem vestimentum eius et caligine illud quasi pannis infantiae obvolverem</VERS>
      <VERS vnumber="10">circumdedi illud terminis meis et posui vectem et ostia</VERS>
      <VERS vnumber="11">et dixi usque huc venies et non procedes amplius et hic confringes tumentes fluctus tuos</VERS>
      <VERS vnumber="12">numquid post ortum tuum praecepisti diluculo et ostendisti aurorae locum suum</VERS>
      <VERS vnumber="13">et tenuisti concutiens extrema terrae et excussisti impios ex ea</VERS>
      <VERS vnumber="14">restituetur ut lutum signaculum et stabit sicut vestimentum</VERS>
      <VERS vnumber="15">auferetur ab impiis lux sua et brachium excelsum confringetur</VERS>
      <VERS vnumber="16">numquid ingressus es profunda maris et in novissimis abyssis deambulasti</VERS>
      <VERS vnumber="17">numquid apertae tibi sunt portae mortis et ostia tenebrosa vidisti</VERS>
      <VERS vnumber="18">numquid considerasti latitudines terrae indica mihi si nosti omnia</VERS>
      <VERS vnumber="19">in qua via habitet lux et tenebrarum quis locus sit</VERS>
      <VERS vnumber="20">ut ducas unumquodque ad terminos suos et intellegas semitas domus eius</VERS>
      <VERS vnumber="21">sciebas tunc quod nasciturus esses et numerum dierum tuorum noveras</VERS>
      <VERS vnumber="22">numquid ingressus es thesauros nivis aut thesauros grandinis aspexisti</VERS>
      <VERS vnumber="23">quae praeparavi in tempus hostis in diem pugnae et belli</VERS>
      <VERS vnumber="24">per quam viam spargitur lux dividitur aestus super terram</VERS>
      <VERS vnumber="25">quis dedit vehementissimo imbri cursum et viam sonantis tonitrui</VERS>
      <VERS vnumber="26">ut plueret super terram absque homine in deserto ubi nullus mortalium commoratur</VERS>
      <VERS vnumber="27">ut impleret inviam et desolatam et produceret herbas virentes</VERS>
      <VERS vnumber="28">quis est pluviae pater vel quis genuit stillas roris</VERS>
      <VERS vnumber="29">de cuius utero egressa est glacies et gelu de caelo quis genuit</VERS>
      <VERS vnumber="30">in similitudinem lapidis aquae durantur et superficies abyssi constringitur</VERS>
      <VERS vnumber="31">numquid coniungere valebis micantes stellas Pliadis aut gyrum Arcturi poteris dissipare</VERS>
      <VERS vnumber="32">numquid producis luciferum in tempore suo et vesperum super filios terrae consurgere facis</VERS>
      <VERS vnumber="33">numquid nosti ordinem caeli et pones rationem eius in terra</VERS>
      <VERS vnumber="34">numquid elevabis in nebula vocem tuam et impetus aquarum operiet te</VERS>
      <VERS vnumber="35">numquid mittes fulgura et ibunt et revertentia dicent tibi adsumus</VERS>
      <VERS vnumber="36">quis posuit in visceribus hominis sapientiam vel quis dedit gallo intellegentiam</VERS>
      <VERS vnumber="37">quis enarravit caelorum rationem et concentum caeli quis dormire faciet</VERS>
      <VERS vnumber="38">quando fundebatur pulvis in terram et glebae conpingebantur</VERS>
      <VERS vnumber="39">numquid capies leaenae praedam et animam catulorum eius implebis</VERS>
      <VERS vnumber="40">quando cubant in antris et in specubus insidiantur</VERS>
      <VERS vnumber="41">quis praeparat corvo escam suam quando pulli eius ad Deum clamant vagantes eo quod non habeant cibos</VERS>
    </CHAPTER>
    <CHAPTER cnumber="39">
      <VERS vnumber="1">numquid nosti tempus partus hibicum in petris vel parturientes cervas observasti</VERS>
      <VERS vnumber="2">dinumerasti menses conceptus earum et scisti tempus partus earum</VERS>
      <VERS vnumber="3">incurvantur ad fetum et pariunt et rugitus emittunt</VERS>
      <VERS vnumber="4">separantur filii earum pergunt ad pastum egrediuntur et non revertuntur ad eas</VERS>
      <VERS vnumber="5">quis dimisit onagrum liberum et vincula eius quis solvit</VERS>
      <VERS vnumber="6">cui dedi in solitudine domum et tabernacula eius in terra salsuginis</VERS>
      <VERS vnumber="7">contemnit multitudinem civitatis clamorem exactoris non audit</VERS>
      <VERS vnumber="8">circumspicit montes pascuae suae et virentia quaeque perquirit</VERS>
      <VERS vnumber="9">numquid volet rinoceros servire tibi aut morabitur ad praesepe tuum</VERS>
      <VERS vnumber="10">numquid alligabis rinocerota ad arandum loro tuo aut confringet glebas vallium post te</VERS>
      <VERS vnumber="11">numquid fiduciam habebis in magna fortitudine eius et derelinques ei labores tuos</VERS>
      <VERS vnumber="12">numquid credes ei quoniam reddat sementem tibi et aream tuam congreget</VERS>
      <VERS vnumber="13">pinna strutionum similis est pinnis herodii et accipitris</VERS>
      <VERS vnumber="14">quando derelinquit in terra ova sua tu forsitan in pulvere calefacis ea</VERS>
      <VERS vnumber="15">obliviscitur quod pes conculcet ea aut bestiae agri conterant</VERS>
      <VERS vnumber="16">duratur ad filios suos quasi non sint sui frustra laboravit nullo timore cogente</VERS>
      <VERS vnumber="17">privavit enim eam Deus sapientia nec dedit illi intellegentiam</VERS>
      <VERS vnumber="18">cum tempus fuerit in altum alas erigit deridet equitem et ascensorem eius</VERS>
      <VERS vnumber="19">numquid praebebis equo fortitudinem aut circumdabis collo eius hinnitum</VERS>
      <VERS vnumber="20">numquid suscitabis eum quasi lucustas gloria narium eius terror</VERS>
      <VERS vnumber="21">terram ungula fodit exultat audacter in occursum pergit armatis</VERS>
      <VERS vnumber="22">contemnit pavorem nec cedit gladio</VERS>
      <VERS vnumber="23">super ipsum sonabit faretra vibrabit hasta et clypeus</VERS>
      <VERS vnumber="24">fervens et fremens sorbet terram nec reputat tubae sonare clangorem</VERS>
      <VERS vnumber="25">ubi audierit bucinam dicet va procul odoratur bellum exhortationem ducum et ululatum exercitus</VERS>
      <VERS vnumber="26">numquid per sapientiam tuam plumescit accipiter expandens alas suas ad austrum</VERS>
      <VERS vnumber="27">aut ad praeceptum tuum elevabitur aquila et in arduis ponet nidum suum</VERS>
      <VERS vnumber="28">in petris manet et in praeruptis silicibus commoratur atque inaccessis rupibus</VERS>
      <VERS vnumber="29">inde contemplatur escam et de longe oculi eius prospiciunt</VERS>
      <VERS vnumber="30">pulli eius lambent sanguinem et ubicumque cadaver fuerit statim adest</VERS>
      <VERS vnumber="31">et adiecit Dominus et locutus est ad Iob</VERS>
      <VERS vnumber="32">numquid qui contendit cum Deo tam facile conquiescit utique qui arguit Deum debet respondere ei</VERS>
      <VERS vnumber="33">respondens autem Iob Domino dixit</VERS>
      <VERS vnumber="34">qui leviter locutus sum respondere quid possum manum meam ponam super os meum</VERS>
      <VERS vnumber="35">unum locutus sum quod utinam non dixissem et alterum quibus ultra non addam</VERS>
    </CHAPTER>
    <CHAPTER cnumber="40">
      <VERS vnumber="1">respondens autem Dominus Iob de turbine ait</VERS>
      <VERS vnumber="2">accinge sicut vir lumbos tuos interrogabo te et indica mihi</VERS>
      <VERS vnumber="3">numquid irritum facies iudicium meum et condemnabis me ut tu iustificeris</VERS>
      <VERS vnumber="4">et si habes brachium sicut Deus et si voce simili tonas</VERS>
      <VERS vnumber="5">circumda tibi decorem et in sublime erigere et esto gloriosus et speciosis induere vestibus</VERS>
      <VERS vnumber="6">disperge superbos furore tuo et respiciens omnem arrogantem humilia</VERS>
      <VERS vnumber="7">respice cunctos superbos et confunde eos et contere impios in loco suo</VERS>
      <VERS vnumber="8">absconde eos in pulvere simul et facies eorum demerge in foveam</VERS>
      <VERS vnumber="9">et ego confitebor quod salvare te possit dextera tua</VERS>
      <VERS vnumber="10">ecce Behemoth quem feci tecum faenum quasi bos comedet</VERS>
      <VERS vnumber="11">fortitudo eius in lumbis eius et virtus illius in umbilicis ventris eius</VERS>
      <VERS vnumber="12">constringit caudam suam quasi cedrum nervi testiculorum eius perplexi sunt</VERS>
      <VERS vnumber="13">ossa eius velut fistulae aeris cartilago illius quasi lamminae ferreae</VERS>
      <VERS vnumber="14">ipse principium est viarum Dei qui fecit eum adplicabit gladium eius</VERS>
      <VERS vnumber="15">huic montes herbas ferunt omnes bestiae agri ludent ibi</VERS>
      <VERS vnumber="16">sub umbra dormit in secreto calami et locis humentibus</VERS>
      <VERS vnumber="17">protegunt umbrae umbram eius circumdabunt eum salices torrentis</VERS>
      <VERS vnumber="18">ecce absorbebit fluvium et non mirabitur habet fiduciam quod influat Iordanis in os eius</VERS>
      <VERS vnumber="19">in oculis eius quasi hamo capiet eum et in sudibus perforabit nares eius</VERS>
      <VERS vnumber="20">an extrahere poteris Leviathan hamo et fune ligabis linguam eius</VERS>
      <VERS vnumber="21">numquid pones circulum in naribus eius et armilla perforabis maxillam eius</VERS>
      <VERS vnumber="22">numquid multiplicabit ad te preces aut loquetur tibi mollia</VERS>
      <VERS vnumber="23">numquid feriet tecum pactum et accipies eum servum sempiternum</VERS>
      <VERS vnumber="24">numquid inludes ei quasi avi aut ligabis illum ancillis tuis</VERS>
      <VERS vnumber="25">concident eum amici divident illum negotiatores</VERS>
      <VERS vnumber="26">numquid implebis sagenas pelle eius et gurgustium piscium capite illius</VERS>
      <VERS vnumber="27">pone super eum manum tuam memento belli nec ultra addas loqui</VERS>
      <VERS vnumber="28">ecce spes eius frustrabitur eum et videntibus cunctis praecipitabitur</VERS>
    </CHAPTER>
    <CHAPTER cnumber="41">
      <VERS vnumber="1">non quasi crudelis suscitabo eum quis enim resistere potest vultui meo</VERS>
      <VERS vnumber="2">quis ante dedit mihi ut reddam ei omnia quae sub caelo sunt mea sunt</VERS>
      <VERS vnumber="3">non parcam ei et verbis potentibus et ad deprecandum conpositis</VERS>
      <VERS vnumber="4">quis revelavit faciem indumenti eius et in medium oris eius quis intrabit</VERS>
      <VERS vnumber="5">portas vultus eius quis aperiet per gyrum dentium eius formido</VERS>
      <VERS vnumber="6">corpus illius quasi scuta fusilia et conpactum squamis se prementibus</VERS>
      <VERS vnumber="7">una uni coniungitur et ne spiraculum quidem incedit per eas</VERS>
      <VERS vnumber="8">una alteri adherebunt et tenentes se nequaquam separabuntur</VERS>
      <VERS vnumber="9">sternutatio eius splendor ignis et oculi eius ut palpebrae diluculi</VERS>
      <VERS vnumber="10">de ore eius lampades procedunt sicut taedae ignis accensae</VERS>
      <VERS vnumber="11">de naribus eius procedit fumus sicut ollae succensae atque ferventis</VERS>
      <VERS vnumber="12">halitus eius prunas ardere facit et flamma de ore eius egreditur</VERS>
      <VERS vnumber="13">in collo eius morabitur fortitudo et faciem eius praecedet egestas</VERS>
      <VERS vnumber="14">membra carnium eius coherentia sibi mittet contra eum fulmina et ad locum alium non ferentur</VERS>
      <VERS vnumber="15">cor eius indurabitur quasi lapis et stringetur quasi malleatoris incus</VERS>
      <VERS vnumber="16">cum sublatus fuerit timebunt angeli et territi purgabuntur</VERS>
      <VERS vnumber="17">cum adprehenderit eum gladius subsistere non poterit neque hasta neque torax</VERS>
      <VERS vnumber="18">reputabit enim quasi paleas ferrum et quasi lignum putridum aes</VERS>
      <VERS vnumber="19">non fugabit eum vir sagittarius in stipulam versi sunt ei lapides fundae</VERS>
      <VERS vnumber="20">quasi stipulam aestimabit malleum et deridebit vibrantem hastam</VERS>
      <VERS vnumber="21">sub ipso erunt radii solis sternet sibi aurum quasi lutum</VERS>
      <VERS vnumber="22">fervescere faciet quasi ollam profundum mare ponet quasi cum unguenta bulliunt</VERS>
      <VERS vnumber="23">post eum lucebit semita aestimabit abyssum quasi senescentem</VERS>
      <VERS vnumber="24">non est super terram potestas quae conparetur ei qui factus est ut nullum timeret</VERS>
      <VERS vnumber="25">omne sublime videt ipse est rex super universos filios superbiae</VERS>
    </CHAPTER>
    <CHAPTER cnumber="42">
      <VERS vnumber="1">respondens autem Iob Domino dixit</VERS>
      <VERS vnumber="2">scio quia omnia potes et nulla te latet cogitatio</VERS>
      <VERS vnumber="3">quis est iste qui celat consilium absque scientia ideo insipienter locutus sum et quae ultra modum excederent scientiam meam</VERS>
      <VERS vnumber="4">audi et ego loquar interrogabo et ostende mihi</VERS>
      <VERS vnumber="5">auditu auris audivi te nunc autem oculus meus videt te</VERS>
      <VERS vnumber="6">idcirco ipse me reprehendo et ago paenitentiam in favilla et cinere</VERS>
      <VERS vnumber="7">postquam autem locutus est Dominus verba haec ad Iob dixit ad Eliphaz Themaniten iratus est furor meus in te et in duos amicos tuos quoniam non estis locuti coram me rectum sicut servus meus Iob</VERS>
      <VERS vnumber="8">sumite igitur vobis septem tauros et septem arietes et ite ad servum meum Iob et offerte holocaustum pro vobis Iob autem servus meus orabit pro vobis faciem eius suscipiam ut non vobis inputetur stultitia neque enim locuti estis ad me recta sicut servus meus Iob</VERS>
      <VERS vnumber="9">abierunt ergo Eliphaz Themanites et Baldad Suites et Sophar Naamathites et fecerunt sicut locutus fuerat ad eos Dominus et suscepit Dominus faciem Iob</VERS>
      <VERS vnumber="10">Dominus quoque conversus est ad paenitentiam Iob cum oraret ille pro amicis suis et addidit Dominus omnia quaecumque fuerant Iob duplicia</VERS>
      <VERS vnumber="11">venerunt autem ad eum omnes fratres sui et universae sorores suae et cuncti qui noverant eum prius et comederunt cum eo panem in domo eius et moverunt super eum caput et consolati sunt eum super omni malo quod intulerat Dominus super eum et dederunt ei unusquisque ovem unam et inaurem auream unam</VERS>
      <VERS vnumber="12">Dominus autem benedixit novissimis Iob magis quam principio eius et facta sunt ei quattuordecim milia ovium et sex milia camelorum et mille iuga boum et mille asinae</VERS>
      <VERS vnumber="13">et fuerunt ei septem filii et filiae tres</VERS>
      <VERS vnumber="14">et vocavit nomen unius Diem et nomen secundae Cassia et nomen tertiae Cornu stibii</VERS>
      <VERS vnumber="15">non sunt autem inventae mulieres speciosae sicut filiae Iob in universa terra deditque eis pater suus hereditatem inter fratres earum</VERS>
      <VERS vnumber="16">vixit autem Iob post haec centum quadraginta annis et vidit filios suos et filios filiorum suorum usque ad quartam generationem et mortuus est senex et plenus dierum</VERS>
    </CHAPTER>
  </BIBLEBOOK>
</XMLBIBLE>
