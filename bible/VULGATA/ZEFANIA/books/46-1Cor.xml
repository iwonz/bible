<?xml version="1.0" encoding="UTF-8"?>
<XMLBIBLE language="la">
  <BIBLEBOOK bnumber="46" bname="Epistula I ad Corinthios">
    <CHAPTER cnumber="1">
      <VERS vnumber="1">Paulus vocatus apostolus Christi Iesu per voluntatem Dei et Sosthenes frater</VERS>
      <VERS vnumber="2">ecclesiae Dei quae est Corinthi sanctificatis in Christo Iesu vocatis sanctis cum omnibus qui invocant nomen Domini nostri Iesu Christi in omni loco ipsorum et nostro</VERS>
      <VERS vnumber="3">gratia vobis et pax a Deo Patre nostro et Domino Iesu Christo</VERS>
      <VERS vnumber="4">gratias ago Deo meo semper pro vobis in gratia Dei quae data est vobis in Christo Iesu</VERS>
      <VERS vnumber="5">quia in omnibus divites facti estis in illo in omni verbo et in omni scientia</VERS>
      <VERS vnumber="6">sicut testimonium Christi confirmatum est in vobis</VERS>
      <VERS vnumber="7">ita ut nihil vobis desit in ulla gratia expectantibus revelationem Domini nostri Iesu Christi</VERS>
      <VERS vnumber="8">qui et confirmabit vos usque ad finem sine crimine in die adventus Domini nostri Iesu Christi</VERS>
      <VERS vnumber="9">fidelis Deus per quem vocati estis in societatem Filii eius Iesu Christi Domini nostri</VERS>
      <VERS vnumber="10">obsecro autem vos fratres per nomen Domini nostri Iesu Christi ut id ipsum dicatis omnes et non sint in vobis scismata sitis autem perfecti in eodem sensu et in eadem sententia</VERS>
      <VERS vnumber="11">significatum est enim mihi de vobis fratres mei ab his qui sunt Chloes quia contentiones inter vos sunt</VERS>
      <VERS vnumber="12">hoc autem dico quod unusquisque vestrum dicit ego quidem sum Pauli ego autem Apollo ego vero Cephae ego autem Christi</VERS>
      <VERS vnumber="13">divisus est Christus numquid Paulus crucifixus est pro vobis aut in nomine Pauli baptizati estis</VERS>
      <VERS vnumber="14">gratias ago Deo quod neminem vestrum baptizavi nisi Crispum et Gaium</VERS>
      <VERS vnumber="15">ne quis dicat quod in nomine meo baptizati sitis</VERS>
      <VERS vnumber="16">baptizavi autem et Stephanae domum ceterum nescio si quem alium baptizaverim</VERS>
      <VERS vnumber="17">non enim misit me Christus baptizare sed evangelizare non in sapientia verbi ut non evacuetur crux Christi</VERS>
      <VERS vnumber="18">verbum enim crucis pereuntibus quidem stultitia est his autem qui salvi fiunt id est nobis virtus Dei est</VERS>
      <VERS vnumber="19">scriptum est enim perdam sapientiam sapientium et prudentiam prudentium reprobabo</VERS>
      <VERS vnumber="20">ubi sapiens ubi scriba ubi conquisitor huius saeculi nonne stultam fecit Deus sapientiam huius mundi</VERS>
      <VERS vnumber="21">nam quia in Dei sapientia non cognovit mundus per sapientiam Deum placuit Deo per stultitiam praedicationis salvos facere credentes</VERS>
      <VERS vnumber="22">quoniam et Iudaei signa petunt et Graeci sapientiam quaerunt</VERS>
      <VERS vnumber="23">nos autem praedicamus Christum crucifixum Iudaeis quidem scandalum gentibus autem stultitiam</VERS>
      <VERS vnumber="24">ipsis autem vocatis Iudaeis atque Graecis Christum Dei virtutem et Dei sapientiam</VERS>
      <VERS vnumber="25">quia quod stultum est Dei sapientius est hominibus et quod infirmum est Dei fortius est hominibus</VERS>
      <VERS vnumber="26">videte enim vocationem vestram fratres quia non multi sapientes secundum carnem non multi potentes non multi nobiles</VERS>
      <VERS vnumber="27">sed quae stulta sunt mundi elegit Deus ut confundat sapientes et infirma mundi elegit Deus ut confundat fortia</VERS>
      <VERS vnumber="28">et ignobilia mundi et contemptibilia elegit Deus et quae non sunt ut ea quae sunt destrueret</VERS>
      <VERS vnumber="29">ut non glorietur omnis caro in conspectu eius</VERS>
      <VERS vnumber="30">ex ipso autem vos estis in Christo Iesu qui factus est sapientia nobis a Deo et iustitia et sanctificatio et redemptio</VERS>
      <VERS vnumber="31">ut quemadmodum scriptum est qui gloriatur in Domino glorietur</VERS>
    </CHAPTER>
    <CHAPTER cnumber="2">
      <VERS vnumber="1">et ego cum venissem ad vos fratres veni non per sublimitatem sermonis aut sapientiae adnuntians vobis testimonium Christi</VERS>
      <VERS vnumber="2">non enim iudicavi scire me aliquid inter vos nisi Iesum Christum et hunc crucifixum</VERS>
      <VERS vnumber="3">et ego in infirmitate et timore et tremore multo fui apud vos</VERS>
      <VERS vnumber="4">et sermo meus et praedicatio mea non in persuasibilibus sapientiae verbis sed in ostensione Spiritus et virtutis</VERS>
      <VERS vnumber="5">ut fides vestra non sit in sapientia hominum sed in virtute Dei</VERS>
      <VERS vnumber="6">sapientiam autem loquimur inter perfectos sapientiam vero non huius saeculi neque principum huius saeculi qui destruuntur</VERS>
      <VERS vnumber="7">sed loquimur Dei sapientiam in mysterio quae abscondita est quam praedestinavit Deus ante saecula in gloriam nostram</VERS>
      <VERS vnumber="8">quam nemo principum huius saeculi cognovit si enim cognovissent numquam Dominum gloriae crucifixissent</VERS>
      <VERS vnumber="9">sed sicut scriptum est quod oculus non vidit nec auris audivit nec in cor hominis ascendit quae praeparavit Deus his qui diligunt illum</VERS>
      <VERS vnumber="10">nobis autem revelavit Deus per Spiritum suum Spiritus enim omnia scrutatur etiam profunda Dei</VERS>
      <VERS vnumber="11">quis enim scit hominum quae sint hominis nisi spiritus hominis qui in ipso est ita et quae Dei sunt nemo cognovit nisi Spiritus Dei</VERS>
      <VERS vnumber="12">nos autem non spiritum mundi accepimus sed Spiritum qui ex Deo est ut sciamus quae a Deo donata sunt nobis</VERS>
      <VERS vnumber="13">quae et loquimur non in doctis humanae sapientiae verbis sed in doctrina Spiritus spiritalibus spiritalia conparantes</VERS>
      <VERS vnumber="14">animalis autem homo non percipit ea quae sunt Spiritus Dei stultitia est enim illi et non potest intellegere quia spiritaliter examinatur</VERS>
      <VERS vnumber="15">spiritalis autem iudicat omnia et ipse a nemine iudicatur</VERS>
      <VERS vnumber="16">quis enim cognovit sensum Domini qui instruat eum nos autem sensum Christi habemus</VERS>
    </CHAPTER>
    <CHAPTER cnumber="3">
      <VERS vnumber="1">et ego fratres non potui vobis loqui quasi spiritalibus sed quasi carnalibus tamquam parvulis in Christo</VERS>
      <VERS vnumber="2">lac vobis potum dedi non escam nondum enim poteratis sed ne nunc quidem potestis adhuc enim estis carnales</VERS>
      <VERS vnumber="3">cum enim sit inter vos zelus et contentio nonne carnales estis et secundum hominem ambulatis</VERS>
      <VERS vnumber="4">cum enim quis dicit ego quidem sum Pauli alius autem ego Apollo nonne homines estis quid igitur est Apollo quid vero Paulus</VERS>
      <VERS vnumber="5">ministri eius cui credidistis et unicuique sicut Dominus dedit</VERS>
      <VERS vnumber="6">ego plantavi Apollo rigavit sed Deus incrementum dedit</VERS>
      <VERS vnumber="7">itaque neque qui plantat est aliquid neque qui rigat sed qui incrementum dat Deus</VERS>
      <VERS vnumber="8">qui plantat autem et qui rigat unum sunt unusquisque autem propriam mercedem accipiet secundum suum laborem</VERS>
      <VERS vnumber="9">Dei enim sumus adiutores Dei agricultura estis Dei aedificatio estis</VERS>
      <VERS vnumber="10">secundum gratiam Dei quae data est mihi ut sapiens architectus fundamentum posui alius autem superaedificat unusquisque autem videat quomodo superaedificet</VERS>
      <VERS vnumber="11">fundamentum enim aliud nemo potest ponere praeter id quod positum est qui est Christus Iesus</VERS>
      <VERS vnumber="12">si quis autem superaedificat supra fundamentum hoc aurum argentum lapides pretiosos ligna faenum stipulam</VERS>
      <VERS vnumber="13">uniuscuiusque opus manifestum erit dies enim declarabit quia in igne revelabitur et uniuscuiusque opus quale sit ignis probabit</VERS>
      <VERS vnumber="14">si cuius opus manserit quod superaedificavit mercedem accipiet</VERS>
      <VERS vnumber="15">si cuius opus arserit detrimentum patietur ipse autem salvus erit sic tamen quasi per ignem</VERS>
      <VERS vnumber="16">nescitis quia templum Dei estis et Spiritus Dei habitat in vobis</VERS>
      <VERS vnumber="17">si quis autem templum Dei violaverit disperdet illum Deus templum enim Dei sanctum est quod estis vos</VERS>
      <VERS vnumber="18">nemo se seducat si quis videtur inter vos sapiens esse in hoc saeculo stultus fiat ut sit sapiens</VERS>
      <VERS vnumber="19">sapientia enim huius mundi stultitia est apud Deum scriptum est enim conprehendam sapientes in astutia eorum</VERS>
      <VERS vnumber="20">et iterum Dominus novit cogitationes sapientium quoniam vanae sunt</VERS>
      <VERS vnumber="21">itaque nemo glorietur in hominibus omnia enim vestra sunt</VERS>
      <VERS vnumber="22">sive Paulus sive Apollo sive Cephas sive mundus sive vita sive mors sive praesentia sive futura omnia enim vestra sunt</VERS>
      <VERS vnumber="23">vos autem Christi Christus autem Dei</VERS>
    </CHAPTER>
    <CHAPTER cnumber="4">
      <VERS vnumber="1">sic nos existimet homo ut ministros Christi et dispensatores mysteriorum Dei</VERS>
      <VERS vnumber="2">hic iam quaeritur inter dispensatores ut fidelis quis inveniatur</VERS>
      <VERS vnumber="3">mihi autem pro minimo est ut a vobis iudicer aut ab humano die sed neque me ipsum iudico</VERS>
      <VERS vnumber="4">nihil enim mihi conscius sum sed non in hoc iustificatus sum qui autem iudicat me Dominus est</VERS>
      <VERS vnumber="5">itaque nolite ante tempus iudicare quoadusque veniat Dominus qui et inluminabit abscondita tenebrarum et manifestabit consilia cordium et tunc laus erit unicuique a Deo</VERS>
      <VERS vnumber="6">haec autem fratres transfiguravi in me et Apollo propter vos ut in nobis discatis ne supra quam scriptum est unus adversus alterum infletur pro alio</VERS>
      <VERS vnumber="7">quis enim te discernit quid autem habes quod non accepisti si autem accepisti quid gloriaris quasi non acceperis</VERS>
      <VERS vnumber="8">iam saturati estis iam divites facti estis sine nobis regnastis et utinam regnaretis ut et nos vobiscum regnaremus</VERS>
      <VERS vnumber="9">puto enim Deus nos apostolos novissimos ostendit tamquam morti destinatos quia spectaculum facti sumus mundo et angelis et hominibus</VERS>
      <VERS vnumber="10">nos stulti propter Christum vos autem prudentes in Christo nos infirmi vos autem fortes vos nobiles nos autem ignobiles</VERS>
      <VERS vnumber="11">usque in hanc horam et esurimus et sitimus et nudi sumus et colaphis caedimur et instabiles sumus</VERS>
      <VERS vnumber="12">et laboramus operantes manibus nostris maledicimur et benedicimus persecutionem patimur et sustinemus</VERS>
      <VERS vnumber="13">blasphemamur et obsecramus tamquam purgamenta huius mundi facti sumus omnium peripsima usque adhuc</VERS>
      <VERS vnumber="14">non ut confundam vos haec scribo sed ut filios meos carissimos moneo</VERS>
      <VERS vnumber="15">nam si decem milia pedagogorum habeatis in Christo sed non multos patres nam in Christo Iesu per evangelium ego vos genui</VERS>
      <VERS vnumber="16">rogo ergo vos imitatores mei estote</VERS>
      <VERS vnumber="17">ideo misi ad vos Timotheum qui est filius meus carissimus et fidelis in Domino qui vos commonefaciat vias meas quae sunt in Christo sicut ubique in omni ecclesia doceo</VERS>
      <VERS vnumber="18">tamquam non venturus sim ad vos sic inflati sunt quidam</VERS>
      <VERS vnumber="19">veniam autem cito ad vos si Dominus voluerit et cognoscam non sermonem eorum qui inflati sunt sed virtutem</VERS>
      <VERS vnumber="20">non enim in sermone est regnum Dei sed in virtute</VERS>
      <VERS vnumber="21">quid vultis in virga veniam ad vos an in caritate et spiritu mansuetudinis</VERS>
    </CHAPTER>
    <CHAPTER cnumber="5">
      <VERS vnumber="1">omnino auditur inter vos fornicatio et talis fornicatio qualis nec inter gentes ita ut uxorem patris aliquis habeat</VERS>
      <VERS vnumber="2">et vos inflati estis et non magis luctum habuistis ut tollatur de medio vestrum qui hoc opus fecit</VERS>
      <VERS vnumber="3">ego quidem absens corpore praesens autem spiritu iam iudicavi ut praesens eum qui sic operatus est</VERS>
      <VERS vnumber="4">in nomine Domini nostri Iesu Christi congregatis vobis et meo spiritu cum virtute Domini Iesu</VERS>
      <VERS vnumber="5">tradere huiusmodi Satanae in interitum carnis ut spiritus salvus sit in die Domini Iesu</VERS>
      <VERS vnumber="6">non bona gloriatio vestra nescitis quia modicum fermentum totam massam corrumpit</VERS>
      <VERS vnumber="7">expurgate vetus fermentum ut sitis nova consparsio sicut estis azymi etenim pascha nostrum immolatus est Christus</VERS>
      <VERS vnumber="8">itaque epulemur non in fermento veteri neque in fermento malitiae et nequitiae sed in azymis sinceritatis et veritatis</VERS>
      <VERS vnumber="9">scripsi vobis in epistula ne commisceamini fornicariis</VERS>
      <VERS vnumber="10">non utique fornicariis huius mundi aut avaris aut rapacibus aut idolis servientibus alioquin debueratis de hoc mundo exisse</VERS>
      <VERS vnumber="11">nunc autem scripsi vobis non commisceri si is qui frater nominatur est fornicator aut avarus aut idolis serviens aut maledicus aut ebriosus aut rapax cum eiusmodi nec cibum sumere</VERS>
      <VERS vnumber="12">quid enim mihi de his qui foris sunt iudicare nonne de his qui intus sunt vos iudicatis</VERS>
      <VERS vnumber="13">nam eos qui foris sunt Deus iudicabit auferte malum ex vobis ipsis</VERS>
    </CHAPTER>
    <CHAPTER cnumber="6">
      <VERS vnumber="1">audet aliquis vestrum habens negotium adversus alterum iudicari apud iniquos et non apud sanctos</VERS>
      <VERS vnumber="2">an nescitis quoniam sancti de mundo iudicabunt et si in vobis iudicabitur mundus indigni estis qui de minimis iudicetis</VERS>
      <VERS vnumber="3">nescitis quoniam angelos iudicabimus quanto magis saecularia</VERS>
      <VERS vnumber="4">saecularia igitur iudicia si habueritis contemptibiles qui sunt in ecclesia illos constituite ad iudicandum</VERS>
      <VERS vnumber="5">ad verecundiam vestram dico sic non est inter vos sapiens quisquam qui possit iudicare inter fratrem suum</VERS>
      <VERS vnumber="6">sed frater cum fratre iudicio contendit et hoc apud infideles</VERS>
      <VERS vnumber="7">iam quidem omnino delictum est in vobis quod iudicia habetis inter vos quare non magis iniuriam accipitis quare non magis fraudem patimini</VERS>
      <VERS vnumber="8">sed vos iniuriam facitis et fraudatis et hoc fratribus</VERS>
      <VERS vnumber="9">an nescitis quia iniqui regnum Dei non possidebunt nolite errare neque fornicarii neque idolis servientes neque adulteri</VERS>
      <VERS vnumber="10">neque molles neque masculorum concubitores neque fures neque avari neque ebriosi neque maledici neque rapaces regnum Dei possidebunt</VERS>
      <VERS vnumber="11">et haec quidam fuistis sed abluti estis sed sanctificati estis sed iustificati estis in nomine Domini nostri Iesu Christi et in Spiritu Dei nostri</VERS>
      <VERS vnumber="12">omnia mihi licent sed non omnia expediunt omnia mihi licent sed ego sub nullius redigar potestate</VERS>
      <VERS vnumber="13">esca ventri et venter escis Deus autem et hunc et haec destruet corpus autem non fornicationi sed Domino et Dominus corpori</VERS>
      <VERS vnumber="14">Deus vero et Dominum suscitavit et nos suscitabit per virtutem suam</VERS>
      <VERS vnumber="15">nescitis quoniam corpora vestra membra Christi sunt tollens ergo membra Christi faciam membra meretricis absit</VERS>
      <VERS vnumber="16">an nescitis quoniam qui adheret meretrici unum corpus efficitur erunt enim inquit duo in carne una</VERS>
      <VERS vnumber="17">qui autem adheret Domino unus spiritus est</VERS>
      <VERS vnumber="18">fugite fornicationem omne peccatum quodcumque fecerit homo extra corpus est qui autem fornicatur in corpus suum peccat</VERS>
      <VERS vnumber="19">an nescitis quoniam membra vestra templum est Spiritus Sancti qui in vobis est quem habetis a Deo et non estis vestri</VERS>
      <VERS vnumber="20">empti enim estis pretio magno glorificate et portate Deum in corpore vestro</VERS>
    </CHAPTER>
    <CHAPTER cnumber="7">
      <VERS vnumber="1">de quibus autem scripsistis bonum est homini mulierem non tangere</VERS>
      <VERS vnumber="2">propter fornicationes autem unusquisque suam uxorem habeat et unaquaeque suum virum habeat</VERS>
      <VERS vnumber="3">uxori vir debitum reddat similiter autem et uxor viro</VERS>
      <VERS vnumber="4">mulier sui corporis potestatem non habet sed vir similiter autem et vir sui corporis potestatem non habet sed mulier</VERS>
      <VERS vnumber="5">nolite fraudare invicem nisi forte ex consensu ad tempus ut vacetis orationi et iterum revertimini in id ipsum ne temptet vos Satanas propter incontinentiam vestram</VERS>
      <VERS vnumber="6">hoc autem dico secundum indulgentiam non secundum imperium</VERS>
      <VERS vnumber="7">volo autem omnes homines esse sicut me ipsum sed unusquisque proprium habet donum ex Deo alius quidem sic alius vero sic</VERS>
      <VERS vnumber="8">dico autem non nuptis et viduis bonum est illis si sic maneant sicut et ego</VERS>
      <VERS vnumber="9">quod si non se continent nubant melius est enim nubere quam uri</VERS>
      <VERS vnumber="10">his autem qui matrimonio iuncti sunt praecipio non ego sed Dominus uxorem a viro non discedere</VERS>
      <VERS vnumber="11">quod si discesserit manere innuptam aut viro suo reconciliari et vir uxorem ne dimittat</VERS>
      <VERS vnumber="12">nam ceteris ego dico non Dominus si quis frater uxorem habet infidelem et haec consentit habitare cum illo non dimittat illam</VERS>
      <VERS vnumber="13">et si qua mulier habet virum infidelem et hic consentit habitare cum illa non dimittat virum</VERS>
      <VERS vnumber="14">sanctificatus est enim vir infidelis in muliere fideli et sanctificata est mulier infidelis per virum fidelem alioquin filii vestri inmundi essent nunc autem sancti sunt</VERS>
      <VERS vnumber="15">quod si infidelis discedit discedat non est enim servituti subiectus frater aut soror in eiusmodi in pace autem vocavit nos Deus</VERS>
      <VERS vnumber="16">unde enim scis mulier si virum salvum facies aut unde scis vir si mulierem salvam facies</VERS>
      <VERS vnumber="17">nisi unicuique sicut divisit Dominus unumquemque sicut vocavit Deus ita ambulet et sic in omnibus ecclesiis doceo</VERS>
      <VERS vnumber="18">circumcisus aliquis vocatus est non adducat praeputium in praeputio aliquis vocatus est non circumcidatur</VERS>
      <VERS vnumber="19">circumcisio nihil est et praeputium nihil est sed observatio mandatorum Dei</VERS>
      <VERS vnumber="20">unusquisque in qua vocatione vocatus est in ea permaneat</VERS>
      <VERS vnumber="21">servus vocatus es non sit tibi curae sed et si potes liber fieri magis utere</VERS>
      <VERS vnumber="22">qui enim in Domino vocatus est servus libertus est Domini similiter qui liber vocatus est servus est Christi</VERS>
      <VERS vnumber="23">pretio empti estis nolite fieri servi hominum</VERS>
      <VERS vnumber="24">unusquisque in quo vocatus est fratres in hoc maneat apud Deum</VERS>
      <VERS vnumber="25">de virginibus autem praeceptum Domini non habeo consilium autem do tamquam misericordiam consecutus a Domino ut sim fidelis</VERS>
      <VERS vnumber="26">existimo ergo hoc bonum esse propter instantem necessitatem quoniam bonum est homini sic esse</VERS>
      <VERS vnumber="27">alligatus es uxori noli quaerere solutionem solutus es ab uxore noli quaerere uxorem</VERS>
      <VERS vnumber="28">si autem acceperis uxorem non peccasti et si nupserit virgo non peccavit tribulationem tamen carnis habebunt huiusmodi ego autem vobis parco</VERS>
      <VERS vnumber="29">hoc itaque dico fratres tempus breve est reliquum est ut qui habent uxores tamquam non habentes sint</VERS>
      <VERS vnumber="30">et qui flent tamquam non flentes et qui gaudent tamquam non gaudentes et qui emunt tamquam non possidentes</VERS>
      <VERS vnumber="31">et qui utuntur hoc mundo tamquam non utantur praeterit enim figura huius mundi</VERS>
      <VERS vnumber="32">volo autem vos sine sollicitudine esse qui sine uxore est sollicitus est quae Domini sunt quomodo placeat Deo</VERS>
      <VERS vnumber="33">qui autem cum uxore est sollicitus est quae sunt mundi quomodo placeat uxori et divisus est</VERS>
      <VERS vnumber="34">et mulier innupta et virgo cogitat quae Domini sunt ut sit sancta et corpore et spiritu quae autem nupta est cogitat quae sunt mundi quomodo placeat viro</VERS>
      <VERS vnumber="35">porro hoc ad utilitatem vestram dico non ut laqueum vobis iniciam sed ad id quod honestum est et quod facultatem praebeat sine inpedimento Dominum observandi</VERS>
      <VERS vnumber="36">si quis autem turpem se videri existimat super virgine sua quod sit superadulta et ita oportet fieri quod vult faciat non peccat nubat</VERS>
      <VERS vnumber="37">nam qui statuit in corde suo firmus non habens necessitatem potestatem autem habet suae voluntatis et hoc iudicavit in corde suo servare virginem suam bene facit</VERS>
      <VERS vnumber="38">igitur et qui matrimonio iungit virginem suam bene facit et qui non iungit melius facit</VERS>
      <VERS vnumber="39">mulier alligata est quanto tempore vir eius vivit quod si dormierit vir eius liberata est cui vult nubat tantum in Domino</VERS>
      <VERS vnumber="40">beatior autem erit si sic permanserit secundum meum consilium puto autem quod et ego Spiritum Dei habeo</VERS>
    </CHAPTER>
    <CHAPTER cnumber="8">
      <VERS vnumber="1">de his autem quae idolis sacrificantur scimus quia omnes scientiam habemus scientia inflat caritas vero aedificat</VERS>
      <VERS vnumber="2">si quis se existimat scire aliquid nondum cognovit quemadmodum oporteat eum scire</VERS>
      <VERS vnumber="3">si quis autem diligit Deum hic cognitus est ab eo</VERS>
      <VERS vnumber="4">de escis autem quae idolis immolantur scimus quia nihil est idolum in mundo et quod nullus Deus nisi unus</VERS>
      <VERS vnumber="5">nam et si sunt qui dicantur dii sive in caelo sive in terra siquidem sunt dii multi et domini multi</VERS>
      <VERS vnumber="6">nobis tamen unus Deus Pater ex quo omnia et nos in illum et unus Dominus Iesus Christus per quem omnia et nos per ipsum</VERS>
      <VERS vnumber="7">sed non in omnibus est scientia quidam autem conscientia usque nunc idoli quasi idolothytum manducant et conscientia ipsorum cum sit infirma polluitur</VERS>
      <VERS vnumber="8">esca autem nos non commendat Deo neque si non manducaverimus deficiemus neque si manducaverimus abundabimus</VERS>
      <VERS vnumber="9">videte autem ne forte haec licentia vestra offendiculum fiat infirmibus</VERS>
      <VERS vnumber="10">si enim quis viderit eum qui habet scientiam in idolio recumbentem nonne conscientia eius cum sit infirma aedificabitur ad manducandum idolothyta</VERS>
      <VERS vnumber="11">et peribit infirmus in tua scientia frater propter quem Christus mortuus est</VERS>
      <VERS vnumber="12">sic autem peccantes in fratres et percutientes conscientiam eorum infirmam in Christo peccatis</VERS>
      <VERS vnumber="13">quapropter si esca scandalizat fratrem meum non manducabo carnem in aeternum ne fratrem meum scandalizem</VERS>
    </CHAPTER>
    <CHAPTER cnumber="9">
      <VERS vnumber="1">non sum liber non sum apostolus nonne Iesum Dominum nostrum vidi non opus meum vos estis in Domino</VERS>
      <VERS vnumber="2">si aliis non sum apostolus sed tamen vobis sum nam signaculum apostolatus mei vos estis in Domino</VERS>
      <VERS vnumber="3">mea defensio apud eos qui me interrogant haec est</VERS>
      <VERS vnumber="4">numquid non habemus potestatem manducandi et bibendi</VERS>
      <VERS vnumber="5">numquid non habemus potestatem sororem mulierem circumducendi sicut et ceteri apostoli et fratres Domini et Cephas</VERS>
      <VERS vnumber="6">aut solus ego et Barnabas non habemus potestatem hoc operandi</VERS>
      <VERS vnumber="7">quis militat suis stipendiis umquam quis plantat vineam et fructum eius non edit quis pascit gregem et de lacte gregis non manducat</VERS>
      <VERS vnumber="8">numquid secundum hominem haec dico an et lex haec non dicit</VERS>
      <VERS vnumber="9">scriptum est enim in lege Mosi non alligabis os bovi trituranti numquid de bubus cura est Deo</VERS>
      <VERS vnumber="10">an propter nos utique dicit nam propter nos scripta sunt quoniam debet in spe qui arat arare et qui triturat in spe fructus percipiendi</VERS>
      <VERS vnumber="11">si nos vobis spiritalia seminavimus magnum est si nos carnalia vestra metamus</VERS>
      <VERS vnumber="12">si alii potestatis vestrae participes sunt non potius nos sed non usi sumus hac potestate sed omnia sustinemus ne quod offendiculum demus evangelio Christi</VERS>
      <VERS vnumber="13">nescitis quoniam qui in sacrario operantur quae de sacrario sunt edunt qui altario deserviunt cum altario participantur</VERS>
      <VERS vnumber="14">ita et Dominus ordinavit his qui evangelium adnuntiant de evangelio vivere</VERS>
      <VERS vnumber="15">ego autem nullo horum usus sum non scripsi autem haec ut ita fiant in me bonum est enim mihi magis mori quam ut gloriam meam quis evacuet</VERS>
      <VERS vnumber="16">nam si evangelizavero non est mihi gloria necessitas enim mihi incumbit vae enim mihi est si non evangelizavero</VERS>
      <VERS vnumber="17">si enim volens hoc ago mercedem habeo si autem invitus dispensatio mihi credita est</VERS>
      <VERS vnumber="18">quae est ergo merces mea ut evangelium praedicans sine sumptu ponam evangelium ut non abutar potestate mea in evangelio</VERS>
      <VERS vnumber="19">nam cum liber essem ex omnibus omnium me servum feci ut plures lucri facerem</VERS>
      <VERS vnumber="20">et factus sum Iudaeis tamquam Iudaeus ut Iudaeos lucrarer</VERS>
      <VERS vnumber="21">his qui sub lege sunt quasi sub lege essem cum ipse non essem sub lege ut eos qui sub lege erant lucri facerem his qui sine lege erant tamquam sine lege essem cum sine lege Dei non essem sed in lege essem Christi ut lucri facerem eos qui sine lege erant</VERS>
      <VERS vnumber="22">factus sum infirmis infirmus ut infirmos lucri facerem omnibus omnia factus sum ut omnes facerem salvos</VERS>
      <VERS vnumber="23">omnia autem facio propter evangelium ut particeps eius efficiar</VERS>
      <VERS vnumber="24">nescitis quod hii qui in stadio currunt omnes quidem currunt sed unus accipit bravium sic currite ut conprehendatis</VERS>
      <VERS vnumber="25">omnis autem qui in agone contendit ab omnibus se abstinet et illi quidem ut corruptibilem coronam accipiant nos autem incorruptam</VERS>
      <VERS vnumber="26">ego igitur sic curro non quasi in incertum sic pugno non quasi aerem verberans</VERS>
      <VERS vnumber="27">sed castigo corpus meum et in servitutem redigo ne forte cum aliis praedicaverim ipse reprobus efficiar</VERS>
    </CHAPTER>
    <CHAPTER cnumber="10">
      <VERS vnumber="1">nolo enim vos ignorare fratres quoniam patres nostri omnes sub nube fuerunt et omnes mare transierunt</VERS>
      <VERS vnumber="2">et omnes in Mose baptizati sunt in nube et in mari</VERS>
      <VERS vnumber="3">et omnes eandem escam spiritalem manducaverunt</VERS>
      <VERS vnumber="4">et omnes eundem potum spiritalem biberunt bibebant autem de spiritali consequenti eos petra petra autem erat Christus</VERS>
      <VERS vnumber="5">sed non in pluribus eorum beneplacitum est Deo nam prostrati sunt in deserto</VERS>
      <VERS vnumber="6">haec autem in figura facta sunt nostri ut non simus concupiscentes malorum sicut et illi concupierunt</VERS>
      <VERS vnumber="7">neque idolorum cultores efficiamini sicut quidam ex ipsis quemadmodum scriptum est sedit populus manducare et bibere et surrexerunt ludere</VERS>
      <VERS vnumber="8">neque fornicemur sicut quidam ex ipsis fornicati sunt et ceciderunt una die viginti tria milia</VERS>
      <VERS vnumber="9">neque temptemus Christum sicut quidam eorum temptaverunt et a serpentibus perierunt</VERS>
      <VERS vnumber="10">neque murmuraveritis sicut quidam eorum murmuraverunt et perierunt ab exterminatore</VERS>
      <VERS vnumber="11">haec autem omnia in figura contingebant illis scripta sunt autem ad correptionem nostram in quos fines saeculorum devenerunt</VERS>
      <VERS vnumber="12">itaque qui se existimat stare videat ne cadat</VERS>
      <VERS vnumber="13">temptatio vos non adprehendat nisi humana fidelis autem Deus qui non patietur vos temptari super id quod potestis sed faciet cum temptatione etiam proventum ut possitis sustinere</VERS>
      <VERS vnumber="14">propter quod carissimi mihi fugite ab idolorum cultura</VERS>
      <VERS vnumber="15">ut prudentibus loquor vos iudicate quod dico</VERS>
      <VERS vnumber="16">calicem benedictionis cui benedicimus nonne communicatio sanguinis Christi est et panis quem frangimus nonne participatio corporis Domini est</VERS>
      <VERS vnumber="17">quoniam unus panis unum corpus multi sumus omnes quidem de uno pane participamur</VERS>
      <VERS vnumber="18">videte Israhel secundum carnem nonne qui edunt hostias participes sunt altaris</VERS>
      <VERS vnumber="19">quid ergo dico quod idolis immolatum sit aliquid aut quod idolum sit aliquid</VERS>
      <VERS vnumber="20">sed quae immolant gentes daemoniis immolant et non Deo nolo autem vos socios fieri daemoniorum non potestis calicem Domini bibere et calicem daemoniorum</VERS>
      <VERS vnumber="21">non potestis mensae Domini participes esse et mensae daemoniorum</VERS>
      <VERS vnumber="22">an aemulamur Dominum numquid fortiores illo sumus omnia licent sed non omnia expediunt</VERS>
      <VERS vnumber="23">omnia licent sed non omnia aedificant</VERS>
      <VERS vnumber="24">nemo quod suum est quaerat sed quod alterius</VERS>
      <VERS vnumber="25">omne quod in macello venit manducate nihil interrogantes propter conscientiam</VERS>
      <VERS vnumber="26">Domini est terra et plenitudo eius</VERS>
      <VERS vnumber="27">si quis vocat vos infidelium et vultis ire omne quod vobis adponitur manducate nihil interrogantes propter conscientiam</VERS>
      <VERS vnumber="28">si quis autem dixerit hoc immolaticium est idolis nolite manducare propter illum qui indicavit et propter conscientiam</VERS>
      <VERS vnumber="29">conscientiam autem dico non tuam sed alterius ut quid enim libertas mea iudicatur ab alia conscientia</VERS>
      <VERS vnumber="30">si ego cum gratia participo quid blasphemor pro eo quod gratias ago</VERS>
      <VERS vnumber="31">sive ergo manducatis sive bibitis vel aliud quid facitis omnia in gloriam Dei facite</VERS>
      <VERS vnumber="32">sine offensione estote Iudaeis et gentilibus et ecclesiae Dei</VERS>
      <VERS vnumber="33">sicut et ego per omnia omnibus placeo non quaerens quod mihi utile est sed quod multis ut salvi fiant</VERS>
    </CHAPTER>
    <CHAPTER cnumber="11">
      <VERS vnumber="1">imitatores mei estote sicut et ego Christi</VERS>
      <VERS vnumber="2">laudo autem vos fratres quod omnia mei memores estis et sicut tradidi vobis praecepta mea tenetis</VERS>
      <VERS vnumber="3">volo autem vos scire quod omnis viri caput Christus est caput autem mulieris vir caput vero Christi Deus</VERS>
      <VERS vnumber="4">omnis vir orans aut prophetans velato capite deturpat caput suum</VERS>
      <VERS vnumber="5">omnis autem mulier orans aut prophetans non velato capite deturpat caput suum unum est enim atque si decalvetur</VERS>
      <VERS vnumber="6">nam si non velatur mulier et tondeatur si vero turpe est mulieri tonderi aut decalvari velet caput suum</VERS>
      <VERS vnumber="7">vir quidem non debet velare caput quoniam imago et gloria est Dei mulier autem gloria viri est</VERS>
      <VERS vnumber="8">non enim vir ex muliere est sed mulier ex viro</VERS>
      <VERS vnumber="9">etenim non est creatus vir propter mulierem sed mulier propter virum</VERS>
      <VERS vnumber="10">ideo debet mulier potestatem habere supra caput propter angelos</VERS>
      <VERS vnumber="11">verumtamen neque vir sine muliere neque mulier sine viro in Domino</VERS>
      <VERS vnumber="12">nam sicut mulier de viro ita et vir per mulierem omnia autem ex Deo</VERS>
      <VERS vnumber="13">vos ipsi iudicate decet mulierem non velatam orare Deum</VERS>
      <VERS vnumber="14">nec ipsa natura docet vos quod vir quidem si comam nutriat ignominia est illi</VERS>
      <VERS vnumber="15">mulier vero si comam nutriat gloria est illi quoniam capilli pro velamine ei dati sunt</VERS>
      <VERS vnumber="16">si quis autem videtur contentiosus esse nos talem consuetudinem non habemus neque ecclesiae Dei</VERS>
      <VERS vnumber="17">hoc autem praecipio non laudans quod non in melius sed in deterius convenitis</VERS>
      <VERS vnumber="18">primum quidem convenientibus vobis in ecclesia audio scissuras esse et ex parte credo</VERS>
      <VERS vnumber="19">nam oportet et hereses esse ut et qui probati sunt manifesti fiant in vobis</VERS>
      <VERS vnumber="20">convenientibus ergo vobis in unum iam non est dominicam cenam manducare</VERS>
      <VERS vnumber="21">unusquisque enim suam cenam praesumit ad manducandum et alius quidem esurit alius autem ebrius est</VERS>
      <VERS vnumber="22">numquid domos non habetis ad manducandum et bibendum aut ecclesiam Dei contemnitis et confunditis eos qui non habent quid dicam vobis laudo vos in hoc non laudo</VERS>
      <VERS vnumber="23">ego enim accepi a Domino quod et tradidi vobis quoniam Dominus Iesus in qua nocte tradebatur accepit panem</VERS>
      <VERS vnumber="24">et gratias agens fregit et dixit hoc est corpus meum pro vobis hoc facite in meam commemorationem</VERS>
      <VERS vnumber="25">similiter et calicem postquam cenavit dicens hic calix novum testamentum est in meo sanguine hoc facite quotienscumque bibetis in meam commemorationem</VERS>
      <VERS vnumber="26">quotienscumque enim manducabitis panem hunc et calicem bibetis mortem Domini adnuntiatis donec veniat</VERS>
      <VERS vnumber="27">itaque quicumque manducaverit panem vel biberit calicem Domini indigne reus erit corporis et sanguinis Domini</VERS>
      <VERS vnumber="28">probet autem se ipsum homo et sic de pane illo edat et de calice bibat</VERS>
      <VERS vnumber="29">qui enim manducat et bibit indigne iudicium sibi manducat et bibit non diiudicans corpus</VERS>
      <VERS vnumber="30">ideo inter vos multi infirmes et inbecilles et dormiunt multi</VERS>
      <VERS vnumber="31">quod si nosmet ipsos diiudicaremus non utique iudicaremur</VERS>
      <VERS vnumber="32">dum iudicamur autem a Domino corripimur ut non cum hoc mundo damnemur</VERS>
      <VERS vnumber="33">itaque fratres mei cum convenitis ad manducandum invicem expectate</VERS>
      <VERS vnumber="34">si quis esurit domi manducet ut non in iudicium conveniatis cetera autem cum venero disponam</VERS>
    </CHAPTER>
    <CHAPTER cnumber="12">
      <VERS vnumber="1">de spiritalibus autem nolo vos ignorare fratres</VERS>
      <VERS vnumber="2">scitis quoniam cum gentes essetis ad simulacra muta prout ducebamini euntes</VERS>
      <VERS vnumber="3">ideo notum vobis facio quod nemo in Spiritu Dei loquens dicit anathema Iesu et nemo potest dicere Dominus Iesus nisi in Spiritu Sancto</VERS>
      <VERS vnumber="4">divisiones vero gratiarum sunt idem autem Spiritus</VERS>
      <VERS vnumber="5">et divisiones ministrationum sunt idem autem Dominus</VERS>
      <VERS vnumber="6">et divisiones operationum sunt idem vero Deus qui operatur omnia in omnibus</VERS>
      <VERS vnumber="7">unicuique autem datur manifestatio Spiritus ad utilitatem</VERS>
      <VERS vnumber="8">alii quidem per Spiritum datur sermo sapientiae alii autem sermo scientiae secundum eundem Spiritum</VERS>
      <VERS vnumber="9">alteri fides in eodem Spiritu alii gratia sanitatum in uno Spiritu</VERS>
      <VERS vnumber="10">alii operatio virtutum alii prophetatio alii discretio spirituum alii genera linguarum alii interpretatio sermonum</VERS>
      <VERS vnumber="11">haec autem omnia operatur unus atque idem Spiritus dividens singulis prout vult</VERS>
      <VERS vnumber="12">sicut enim corpus unum est et membra habet multa omnia autem membra corporis cum sint multa unum corpus sunt ita et Christus</VERS>
      <VERS vnumber="13">etenim in uno Spiritu omnes nos in unum corpus baptizati sumus sive Iudaei sive gentiles sive servi sive liberi et omnes unum Spiritum potati sumus</VERS>
      <VERS vnumber="14">nam et corpus non est unum membrum sed multa</VERS>
      <VERS vnumber="15">si dixerit pes quoniam non sum manus non sum de corpore non ideo non est de corpore</VERS>
      <VERS vnumber="16">et si dixerit auris quia non sum oculus non sum de corpore non ideo non est de corpore</VERS>
      <VERS vnumber="17">si totum corpus oculus ubi auditus si totum auditus ubi odoratus</VERS>
      <VERS vnumber="18">nunc autem posuit Deus membra unumquodque eorum in corpore sicut voluit</VERS>
      <VERS vnumber="19">quod si essent omnia unum membrum ubi corpus</VERS>
      <VERS vnumber="20">nunc autem multa quidem membra unum autem corpus</VERS>
      <VERS vnumber="21">non potest dicere oculus manui opera tua non indigeo aut iterum caput pedibus non estis mihi necessarii</VERS>
      <VERS vnumber="22">sed multo magis quae videntur membra corporis infirmiora esse necessariora sunt</VERS>
      <VERS vnumber="23">et quae putamus ignobiliora membra esse corporis his honorem abundantiorem circumdamus et quae inhonesta sunt nostra abundantiorem honestatem habent</VERS>
      <VERS vnumber="24">honesta autem nostra nullius egent sed Deus temperavit corpus ei cui deerat abundantiorem tribuendo honorem</VERS>
      <VERS vnumber="25">ut non sit scisma in corpore sed id ipsum pro invicem sollicita sint membra</VERS>
      <VERS vnumber="26">et si quid patitur unum membrum conpatiuntur omnia membra sive gloriatur unum membrum congaudent omnia membra</VERS>
      <VERS vnumber="27">vos autem estis corpus Christi et membra de membro</VERS>
      <VERS vnumber="28">et quosdam quidem posuit Deus in ecclesia primum apostolos secundo prophetas tertio doctores deinde virtutes exin gratias curationum opitulationes gubernationes genera linguarum</VERS>
      <VERS vnumber="29">numquid omnes apostoli numquid omnes prophetae numquid omnes doctores</VERS>
      <VERS vnumber="30">numquid omnes virtutes numquid omnes gratiam habent curationum numquid omnes linguis loquuntur numquid omnes interpretantur</VERS>
      <VERS vnumber="31">aemulamini autem charismata maiora et adhuc excellentiorem viam vobis demonstro</VERS>
    </CHAPTER>
    <CHAPTER cnumber="13">
      <VERS vnumber="1">si linguis hominum loquar et angelorum caritatem autem non habeam factus sum velut aes sonans aut cymbalum tinniens</VERS>
      <VERS vnumber="2">et si habuero prophetiam et noverim mysteria omnia et omnem scientiam et habuero omnem fidem ita ut montes transferam caritatem autem non habuero nihil sum</VERS>
      <VERS vnumber="3">et si distribuero in cibos pauperum omnes facultates meas et si tradidero corpus meum ut ardeam caritatem autem non habuero nihil mihi prodest</VERS>
      <VERS vnumber="4">caritas patiens est benigna est caritas non aemulatur non agit perperam non inflatur</VERS>
      <VERS vnumber="5">non est ambitiosa non quaerit quae sua sunt non inritatur non cogitat malum</VERS>
      <VERS vnumber="6">non gaudet super iniquitatem congaudet autem veritati</VERS>
      <VERS vnumber="7">omnia suffert omnia credit omnia sperat omnia sustinet</VERS>
      <VERS vnumber="8">caritas numquam excidit sive prophetiae evacuabuntur sive linguae cessabunt sive scientia destruetur</VERS>
      <VERS vnumber="9">ex parte enim cognoscimus et ex parte prophetamus</VERS>
      <VERS vnumber="10">cum autem venerit quod perfectum est evacuabitur quod ex parte est</VERS>
      <VERS vnumber="11">cum essem parvulus loquebar ut parvulus sapiebam ut parvulus cogitabam ut parvulus quando factus sum vir evacuavi quae erant parvuli</VERS>
      <VERS vnumber="12">videmus nunc per speculum in enigmate tunc autem facie ad faciem nunc cognosco ex parte tunc autem cognoscam sicut et cognitus sum</VERS>
      <VERS vnumber="13">nunc autem manet fides spes caritas tria haec maior autem his est caritas</VERS>
    </CHAPTER>
    <CHAPTER cnumber="14">
      <VERS vnumber="1">sectamini caritatem aemulamini spiritalia magis autem ut prophetetis</VERS>
      <VERS vnumber="2">qui enim loquitur lingua non hominibus loquitur sed Deo nemo enim audit Spiritu autem loquitur mysteria</VERS>
      <VERS vnumber="3">nam qui prophetat hominibus loquitur aedificationem et exhortationem et consolationes</VERS>
      <VERS vnumber="4">qui loquitur lingua semet ipsum aedificat qui autem prophetat ecclesiam aedificat</VERS>
      <VERS vnumber="5">volo autem omnes vos loqui linguis magis autem prophetare nam maior est qui prophetat quam qui loquitur linguis nisi si forte ut interpretetur ut ecclesia aedificationem accipiat</VERS>
      <VERS vnumber="6">nunc autem fratres si venero ad vos linguis loquens quid vobis prodero nisi si vobis loquar aut in revelatione aut scientia aut prophetia aut in doctrina</VERS>
      <VERS vnumber="7">tamen quae sine anima sunt vocem dantia sive tibia sive cithara nisi distinctionem sonituum dederint quomodo scietur quod canitur aut quod citharizatur</VERS>
      <VERS vnumber="8">etenim si incertam vocem det tuba quis parabit se ad bellum</VERS>
      <VERS vnumber="9">ita et vos per linguam nisi manifestum sermonem dederitis quomodo scietur id quod dicitur eritis enim in aera loquentes</VERS>
      <VERS vnumber="10">tam multa ut puta genera linguarum sunt in mundo et nihil sine voce est</VERS>
      <VERS vnumber="11">si ergo nesciero virtutem vocis ero ei cui loquor barbarus et qui loquitur mihi barbarus</VERS>
      <VERS vnumber="12">sic et vos quoniam aemulatores estis spirituum ad aedificationem ecclesiae quaerite ut abundetis</VERS>
      <VERS vnumber="13">et ideo qui loquitur lingua oret ut interpretetur</VERS>
      <VERS vnumber="14">nam si orem lingua spiritus meus orat mens autem mea sine fructu est</VERS>
      <VERS vnumber="15">quid ergo est orabo spiritu orabo et mente psallam spiritu psallam et mente</VERS>
      <VERS vnumber="16">ceterum si benedixeris spiritu qui supplet locum idiotae quomodo dicet amen super tuam benedictionem quoniam quid dicas nescit</VERS>
      <VERS vnumber="17">nam tu quidem bene gratias agis sed alter non aedificatur</VERS>
      <VERS vnumber="18">gratias ago Deo quod omnium vestrum lingua loquor</VERS>
      <VERS vnumber="19">sed in ecclesia volo quinque verba sensu meo loqui ut et alios instruam quam decem milia verborum in lingua</VERS>
      <VERS vnumber="20">fratres nolite pueri effici sensibus sed malitia parvuli estote sensibus autem perfecti estote</VERS>
      <VERS vnumber="21">in lege scriptum est quoniam in aliis linguis et labiis aliis loquar populo huic et nec sic exaudient me dicit Dominus</VERS>
      <VERS vnumber="22">itaque linguae in signum sunt non fidelibus sed infidelibus prophetia autem non infidelibus sed fidelibus</VERS>
      <VERS vnumber="23">si ergo conveniat universa ecclesia in unum et omnes linguis loquantur intrent autem idiotae aut infideles nonne dicent quod insanitis</VERS>
      <VERS vnumber="24">si autem omnes prophetent intret autem quis infidelis vel idiota convincitur ab omnibus diiudicatur ab omnibus</VERS>
      <VERS vnumber="25">occulta cordis eius manifesta fiunt et ita cadens in faciem adorabit Deum pronuntians quod vere Deus in vobis est</VERS>
      <VERS vnumber="26">quid ergo est fratres cum convenitis unusquisque vestrum psalmum habet doctrinam habet apocalypsin habet linguam habet interpretationem habet omnia ad aedificationem fiant</VERS>
      <VERS vnumber="27">sive lingua quis loquitur secundum duos aut ut multum tres et per partes et unus interpretetur</VERS>
      <VERS vnumber="28">si autem non fuerit interpres taceat in ecclesia sibi autem loquatur et Deo</VERS>
      <VERS vnumber="29">prophetae duo aut tres dicant et ceteri diiudicent</VERS>
      <VERS vnumber="30">quod si alii revelatum fuerit sedenti prior taceat</VERS>
      <VERS vnumber="31">potestis enim omnes per singulos prophetare ut omnes discant et omnes exhortentur</VERS>
      <VERS vnumber="32">et spiritus prophetarum prophetis subiecti sunt</VERS>
      <VERS vnumber="33">non enim est dissensionis Deus sed pacis sicut in omnibus ecclesiis sanctorum</VERS>
      <VERS vnumber="34">mulieres in ecclesiis taceant non enim permittitur eis loqui sed subditas esse sicut et lex dicit</VERS>
      <VERS vnumber="35">si quid autem volunt discere domi viros suos interrogent turpe est enim mulieri loqui in ecclesia</VERS>
      <VERS vnumber="36">an a vobis verbum Dei processit aut in vos solos pervenit</VERS>
      <VERS vnumber="37">si quis videtur propheta esse aut spiritalis cognoscat quae scribo vobis quia Domini sunt mandata</VERS>
      <VERS vnumber="38">si quis autem ignorat ignorabitur</VERS>
      <VERS vnumber="39">itaque fratres aemulamini prophetare et loqui linguis nolite prohibere</VERS>
      <VERS vnumber="40">omnia autem honeste et secundum ordinem fiant</VERS>
    </CHAPTER>
    <CHAPTER cnumber="15">
      <VERS vnumber="1">notum autem vobis facio fratres evangelium quod praedicavi vobis quod et accepistis in quo et statis</VERS>
      <VERS vnumber="2">per quod et salvamini qua ratione praedicaverim vobis si tenetis nisi si frustra credidistis</VERS>
      <VERS vnumber="3">tradidi enim vobis in primis quod et accepi quoniam Christus mortuus est pro peccatis nostris secundum scripturas</VERS>
      <VERS vnumber="4">et quia sepultus est et quia resurrexit tertia die secundum scripturas</VERS>
      <VERS vnumber="5">et quia visus est Cephae et post haec undecim</VERS>
      <VERS vnumber="6">deinde visus est plus quam quingentis fratribus simul ex quibus multi manent usque adhuc quidam autem dormierunt</VERS>
      <VERS vnumber="7">deinde visus est Iacobo deinde apostolis omnibus</VERS>
      <VERS vnumber="8">novissime autem omnium tamquam abortivo visus est et mihi</VERS>
      <VERS vnumber="9">ego enim sum minimus apostolorum qui non sum dignus vocari apostolus quoniam persecutus sum ecclesiam Dei</VERS>
      <VERS vnumber="10">gratia autem Dei sum id quod sum et gratia eius in me vacua non fuit sed abundantius illis omnibus laboravi non ego autem sed gratia Dei mecum</VERS>
      <VERS vnumber="11">sive enim ego sive illi sic praedicamus et sic credidistis</VERS>
      <VERS vnumber="12">si autem Christus praedicatur quod resurrexit a mortuis quomodo quidam dicunt in vobis quoniam resurrectio mortuorum non est</VERS>
      <VERS vnumber="13">si autem resurrectio mortuorum non est neque Christus resurrexit</VERS>
      <VERS vnumber="14">si autem Christus non resurrexit inanis est ergo praedicatio nostra inanis est et fides vestra</VERS>
      <VERS vnumber="15">invenimur autem et falsi testes Dei quoniam testimonium diximus adversus Deum quod suscitaverit Christum quem non suscitavit si mortui non resurgunt</VERS>
      <VERS vnumber="16">nam si mortui non resurgunt neque Christus resurrexit</VERS>
      <VERS vnumber="17">quod si Christus non resurrexit vana est fides vestra adhuc enim estis in peccatis vestris</VERS>
      <VERS vnumber="18">ergo et qui dormierunt in Christo perierunt</VERS>
      <VERS vnumber="19">si in hac vita tantum in Christo sperantes sumus miserabiliores sumus omnibus hominibus</VERS>
      <VERS vnumber="20">nunc autem Christus resurrexit a mortuis primitiae dormientium</VERS>
      <VERS vnumber="21">quoniam enim per hominem mors et per hominem resurrectio mortuorum</VERS>
      <VERS vnumber="22">et sicut in Adam omnes moriuntur ita et in Christo omnes vivificabuntur</VERS>
      <VERS vnumber="23">unusquisque autem in suo ordine primitiae Christus deinde hii qui sunt Christi in adventu eius</VERS>
      <VERS vnumber="24">deinde finis cum tradiderit regnum Deo et Patri cum evacuaverit omnem principatum et potestatem et virtutem</VERS>
      <VERS vnumber="25">oportet autem illum regnare donec ponat omnes inimicos sub pedibus eius</VERS>
      <VERS vnumber="26">novissima autem inimica destruetur mors omnia enim subiecit sub pedibus eius cum autem dicat</VERS>
      <VERS vnumber="27">omnia subiecta sunt sine dubio praeter eum qui subiecit ei omnia</VERS>
      <VERS vnumber="28">cum autem subiecta fuerint illi omnia tunc ipse Filius subiectus erit illi qui sibi subiecit omnia ut sit Deus omnia in omnibus</VERS>
      <VERS vnumber="29">alioquin quid facient qui baptizantur pro mortuis si omnino mortui non resurgunt ut quid et baptizantur pro illis</VERS>
      <VERS vnumber="30">ut quid et nos periclitamur omni hora</VERS>
      <VERS vnumber="31">cotidie morior per vestram gloriam fratres quam habeo in Christo Iesu Domino nostro</VERS>
      <VERS vnumber="32">si secundum hominem ad bestias pugnavi Ephesi quid mihi prodest si mortui non resurgunt manducemus et bibamus cras enim moriemur</VERS>
      <VERS vnumber="33">nolite seduci corrumpunt mores bonos conloquia mala</VERS>
      <VERS vnumber="34">evigilate iuste et nolite peccare ignorantiam enim Dei quidam habent ad reverentiam vobis loquor</VERS>
      <VERS vnumber="35">sed dicet aliquis quomodo resurgunt mortui quali autem corpore veniunt</VERS>
      <VERS vnumber="36">insipiens tu quod seminas non vivificatur nisi prius moriatur</VERS>
      <VERS vnumber="37">et quod seminas non corpus quod futurum est seminas sed nudum granum ut puta tritici aut alicuius ceterorum</VERS>
      <VERS vnumber="38">Deus autem dat illi corpus sicut voluit et unicuique seminum proprium corpus</VERS>
      <VERS vnumber="39">non omnis caro eadem caro sed alia hominum alia pecorum alia caro volucrum alia autem piscium</VERS>
      <VERS vnumber="40">et corpora caelestia et corpora terrestria sed alia quidem caelestium gloria alia autem terrestrium</VERS>
      <VERS vnumber="41">alia claritas solis alia claritas lunae et alia claritas stellarum stella enim ab stella differt in claritate</VERS>
      <VERS vnumber="42">sic et resurrectio mortuorum seminatur in corruptione surgit in incorruptione</VERS>
      <VERS vnumber="43">seminatur in ignobilitate surgit in gloria seminatur in infirmitate surgit in virtute</VERS>
      <VERS vnumber="44">seminatur corpus animale surgit corpus spiritale si est corpus animale est et spiritale sic et scriptum est</VERS>
      <VERS vnumber="45">factus est primus homo Adam in animam viventem novissimus Adam in spiritum vivificantem</VERS>
      <VERS vnumber="46">sed non prius quod spiritale est sed quod animale est deinde quod spiritale</VERS>
      <VERS vnumber="47">primus homo de terra terrenus secundus homo de caelo caelestis</VERS>
      <VERS vnumber="48">qualis terrenus tales et terreni et qualis caelestis tales et caelestes</VERS>
      <VERS vnumber="49">igitur sicut portavimus imaginem terreni portemus et imaginem caelestis</VERS>
      <VERS vnumber="50">hoc autem dico fratres quoniam caro et sanguis regnum Dei possidere non possunt neque corruptio incorruptelam possidebit</VERS>
      <VERS vnumber="51">ecce mysterium vobis dico omnes quidem resurgemus sed non omnes inmutabimur</VERS>
      <VERS vnumber="52">in momento in ictu oculi in novissima tuba canet enim et mortui resurgent incorrupti et nos inmutabimur</VERS>
      <VERS vnumber="53">oportet enim corruptibile hoc induere incorruptelam et mortale hoc induere inmortalitatem</VERS>
      <VERS vnumber="54">cum autem mortale hoc induerit inmortalitatem tunc fiet sermo qui scriptus est absorta est mors in victoria</VERS>
      <VERS vnumber="55">ubi est mors victoria tua ubi est mors stimulus tuus</VERS>
      <VERS vnumber="56">stimulus autem mortis peccatum est virtus vero peccati lex</VERS>
      <VERS vnumber="57">Deo autem gratias qui dedit nobis victoriam per Dominum nostrum Iesum Christum</VERS>
      <VERS vnumber="58">itaque fratres mei dilecti stabiles estote et inmobiles abundantes in opere Domini semper scientes quod labor vester non est inanis in Domino</VERS>
    </CHAPTER>
    <CHAPTER cnumber="16">
      <VERS vnumber="1">de collectis autem quae fiunt in sanctos sicut ordinavi ecclesiis Galatiae ita et vos facite</VERS>
      <VERS vnumber="2">per unam sabbati unusquisque vestrum apud se ponat recondens quod ei beneplacuerit ut non cum venero tunc collectae fiant</VERS>
      <VERS vnumber="3">cum autem praesens fuero quos probaveritis per epistulas hos mittam perferre gratiam vestram in Hierusalem</VERS>
      <VERS vnumber="4">quod si dignum fuerit ut et ego eam mecum ibunt</VERS>
      <VERS vnumber="5">veniam autem ad vos cum Macedoniam pertransiero nam Macedoniam pertransibo</VERS>
      <VERS vnumber="6">apud vos autem forsitan manebo vel etiam hiemabo ut vos me deducatis quocumque iero</VERS>
      <VERS vnumber="7">nolo enim vos modo in transitu videre spero enim me aliquantum temporis manere apud vos si Dominus permiserit</VERS>
      <VERS vnumber="8">permanebo autem Ephesi usque ad pentecosten</VERS>
      <VERS vnumber="9">ostium enim mihi apertum est magnum et evidens et adversarii multi</VERS>
      <VERS vnumber="10">si autem venerit Timotheus videte ut sine timore sit apud vos opus enim Domini operatur sicut et ego</VERS>
      <VERS vnumber="11">ne quis ergo illum spernat deducite autem illum in pace ut veniat ad me expecto enim illum cum fratribus</VERS>
      <VERS vnumber="12">de Apollo autem fratre multum rogavi eum ut veniret ad vos cum fratribus et utique non fuit voluntas ut nunc veniret veniet autem cum ei vacuum fuerit</VERS>
      <VERS vnumber="13">vigilate state in fide viriliter agite et confortamini</VERS>
      <VERS vnumber="14">omnia vestra in caritate fiant</VERS>
      <VERS vnumber="15">obsecro autem vos fratres nostis domum Stephanae et Fortunati quoniam sunt primitiae Achaiae et in ministerium sanctorum ordinaverunt se ipsos</VERS>
      <VERS vnumber="16">ut et vos subditi sitis eiusmodi et omni cooperanti et laboranti</VERS>
      <VERS vnumber="17">gaudeo autem in praesentia Stephanae et Fortunati et Achaici quoniam id quod vobis deerat ipsi suppleverunt</VERS>
      <VERS vnumber="18">refecerunt enim et meum spiritum et vestrum cognoscite ergo qui eiusmodi sunt</VERS>
      <VERS vnumber="19">salutant vos ecclesiae Asiae salutant vos in Domino multum Aquila et Prisca cum domestica sua ecclesia</VERS>
      <VERS vnumber="20">salutant vos fratres omnes salutate invicem in osculo sancto</VERS>
      <VERS vnumber="21">salutatio mea manu Pauli</VERS>
      <VERS vnumber="22">si quis non amat Dominum Iesum Christum sit anathema maranatha</VERS>
      <VERS vnumber="23">gratia Domini Iesu vobiscum</VERS>
      <VERS vnumber="24">caritas mea cum omnibus vobis in Christo Iesu amen</VERS>
    </CHAPTER>
  </BIBLEBOOK>
</XMLBIBLE>
