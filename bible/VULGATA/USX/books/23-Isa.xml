<?xml version="1.0" encoding="UTF-8"?>
<usx version="3.0">
  <book code="ISA" style="id"/>
  <chapter number="1" style="c"/>
  <para style="p">
    <verse number="1" style="v"/>visio Isaiae filii Amos quam vidit super Iudam et Hierusalem in diebus Oziae Ioatham Ahaz Ezechiae regum Iuda
    <verse number="2" style="v"/>audite caeli et auribus percipe terra quoniam Dominus locutus est filios enutrivi et exaltavi ipsi autem spreverunt me
    <verse number="3" style="v"/>cognovit bos possessorem suum et asinus praesepe domini sui Israhel non cognovit populus meus non intellexit
    <verse number="4" style="v"/>vae genti peccatrici populo gravi iniquitate semini nequam filiis sceleratis dereliquerunt Dominum blasphemaverunt Sanctum Israhel abalienati sunt retrorsum
    <verse number="5" style="v"/>super quo percutiam vos ultra addentes praevaricationem omne caput languidum et omne cor maerens
    <verse number="6" style="v"/>a planta pedis usque ad verticem non est in eo sanitas vulnus et livor et plaga tumens non est circumligata nec curata medicamine neque fota oleo
    <verse number="7" style="v"/>terra vestra deserta civitates vestrae succensae igni regionem vestram coram vobis alieni devorant et desolabitur sicut in vastitate hostili
    <verse number="8" style="v"/>et derelinquetur filia Sion ut umbraculum in vinea et sicut tugurium in cucumerario sicut civitas quae vastatur
    <verse number="9" style="v"/>nisi Dominus exercituum reliquisset nobis semen quasi Sodoma fuissemus et quasi Gomorra similes essemus
    <verse number="10" style="v"/>audite verbum Domini principes Sodomorum percipite auribus legem Dei nostri populus Gomorrae
    <verse number="11" style="v"/>quo mihi multitudinem victimarum vestrarum dicit Dominus plenus sum holocausta arietum et adipem pinguium et sanguinem vitulorum et agnorum et hircorum nolui
    <verse number="12" style="v"/>cum veneritis ante conspectum meum quis quaesivit haec de manibus vestris ut ambularetis in atriis meis
    <verse number="13" style="v"/>ne adferatis ultra sacrificium frustra incensum abominatio est mihi neomeniam et sabbatum et festivitates alias non feram iniqui sunt coetus vestri
    <verse number="14" style="v"/>kalendas vestras et sollemnitates vestras odivit anima mea facta sunt mihi molesta laboravi sustinens
    <verse number="15" style="v"/>et cum extenderitis manus vestras avertam oculos meos a vobis et cum multiplicaveritis orationem non audiam manus vestrae sanguine plenae sunt
    <verse number="16" style="v"/>lavamini mundi estote auferte malum cogitationum vestrarum ab oculis meis quiescite agere perverse
    <verse number="17" style="v"/>discite benefacere quaerite iudicium subvenite oppresso iudicate pupillo defendite viduam
    <verse number="18" style="v"/>et venite et arguite me dicit Dominus si fuerint peccata vestra ut coccinum quasi nix dealbabuntur et si fuerint rubra quasi vermiculus velut lana erunt
    <verse number="19" style="v"/>si volueritis et audieritis bona terrae comedetis
    <verse number="20" style="v"/>quod si nolueritis et me provocaveritis ad iracundiam gladius devorabit vos quia os Domini locutum est
    <verse number="21" style="v"/>quomodo facta est meretrix civitas fidelis plena iudicii iustitia habitavit in ea nunc autem homicidae
    <verse number="22" style="v"/>argentum tuum versum est in scoriam vinum tuum mixtum est aqua
    <verse number="23" style="v"/>principes tui infideles socii furum omnes diligunt munera sequuntur retributiones pupillo non iudicant et causa viduae non ingreditur ad eos
    <verse number="24" style="v"/>propter hoc ait Dominus exercituum Fortis Israhel heu consolabor super hostibus meis et vindicabor de inimicis meis
    <verse number="25" style="v"/>et convertam manum meam ad te et excoquam ad purum scoriam tuam et auferam omne stagnum tuum
    <verse number="26" style="v"/>et restituam iudices tuos ut fuerunt prius et consiliarios tuos sicut antiquitus post haec vocaberis civitas iusti urbs fidelis
    <verse number="27" style="v"/>Sion in iudicio redimetur et reducent eam in iustitia
    <verse number="28" style="v"/>et conteret scelestos et peccatores simul et qui dereliquerunt Dominum consumentur
    <verse number="29" style="v"/>confundentur enim ab idolis quibus sacrificaverunt et erubescetis super hortis quos elegeratis
    <verse number="30" style="v"/>cum fueritis velut quercus defluentibus foliis et velut hortus absque aqua
    <verse number="31" style="v"/>et erit fortitudo vestra ut favilla stuppae et opus vestrum quasi scintilla et succendetur utrumque simul et non erit qui extinguat
  </para>
  <chapter number="2" style="c"/>
  <para style="p">
    <verse number="1" style="v"/>verbum quod vidit Isaias filius Amos super Iudam et Hierusalem
    <verse number="2" style="v"/>et erit in novissimis diebus praeparatus mons domus Domini in vertice montium et elevabitur super colles et fluent ad eum omnes gentes
    <verse number="3" style="v"/>et ibunt populi multi et dicent venite et ascendamus ad montem Domini et ad domum Dei Iacob et docebit nos vias suas et ambulabimus in semitis eius quia de Sion exibit lex et verbum Domini de Hierusalem
    <verse number="4" style="v"/>et iudicabit gentes et arguet populos multos et conflabunt gladios suos in vomeres et lanceas suas in falces non levabit gens contra gentem gladium nec exercebuntur ultra ad proelium
    <verse number="5" style="v"/>domus Iacob venite et ambulemus in lumine Domini
    <verse number="6" style="v"/>proiecisti enim populum tuum domum Iacob quia repleti sunt ut olim et augures habuerunt ut Philisthim et pueris alienis adheserunt
    <verse number="7" style="v"/>repleta est terra argento et auro et non est finis thesaurorum eius
    <verse number="8" style="v"/>et repleta est terra eius equis et innumerabiles quadrigae eius et repleta est terra eius idolis opus manuum suarum adoraverunt quod fecerunt digiti eorum
    <verse number="9" style="v"/>et incurvavit se homo et humiliatus est vir ne ergo dimittas eis
    <verse number="10" style="v"/>ingredere in petram abscondere fossa humo a facie timoris Domini et a gloria maiestatis eius
    <verse number="11" style="v"/>oculi sublimis hominis humiliati sunt et incurvabitur altitudo virorum exaltabitur autem Dominus solus in die illa
    <verse number="12" style="v"/>quia dies Domini exercituum super omnem superbum et excelsum et super omnem arrogantem et humiliabitur
    <verse number="13" style="v"/>et super omnes cedros Libani sublimes et erectas et super omnes quercus Basan
    <verse number="14" style="v"/>et super omnes montes excelsos et super omnes colles elevatos
    <verse number="15" style="v"/>et super omnem turrem excelsam et super omnem murum munitum
    <verse number="16" style="v"/>et super omnes naves Tharsis et super omne quod visu pulchrum est
    <verse number="17" style="v"/>et incurvabitur sublimitas hominum et humiliabitur altitudo virorum et elevabitur Dominus solus in die illa
    <verse number="18" style="v"/>et idola penitus conterentur
    <verse number="19" style="v"/>et introibunt in speluncas petrarum et in voragines terrae a facie formidinis Domini et a gloria maiestatis eius cum surrexerit percutere terram
    <verse number="20" style="v"/>in die illa proiciet homo idola argenti sui et simulacra auri sui quae fecerat sibi ut adoraret talpas et vespertiliones
    <verse number="21" style="v"/>et ingredietur fissuras petrarum et cavernas saxorum a facie formidinis Domini et a gloria maiestatis eius cum surrexerit percutere terram
    <verse number="22" style="v"/>quiescite ergo ab homine cuius spiritus in naribus eius quia excelsus reputatus est ipse
  </para>
  <chapter number="3" style="c"/>
  <para style="p">
    <verse number="1" style="v"/>ecce enim Dominator Deus exercituum auferet ab Hierusalem et ab Iuda validum et fortem omne robur panis et omne robur aquae
    <verse number="2" style="v"/>fortem et virum bellatorem iudicem et prophetam et ariolum et senem
    <verse number="3" style="v"/>principem super quinquaginta et honorabilem vultu et consiliarium sapientem de architectis et prudentem eloquii mystici
    <verse number="4" style="v"/>et dabo pueros principes eorum et effeminati dominabuntur eis
    <verse number="5" style="v"/>et inruet populus vir ad virum unusquisque ad proximum suum tumultuabitur puer contra senem et ignobilis contra nobilem
    <verse number="6" style="v"/>adprehendet enim vir fratrem suum domesticum patris sui vestimentum tibi est princeps esto noster ruina autem haec sub manu tua
    <verse number="7" style="v"/>respondebit in die illa dicens non sum medicus et in domo mea non est panis neque vestimentum nolite constituere me principem populi
    <verse number="8" style="v"/>ruit enim Hierusalem et Iudas concidit quia lingua eorum et adinventiones eorum contra Dominum ut provocarent oculos maiestatis eius
    <verse number="9" style="v"/>agnitio vultus eorum respondit eis et peccatum suum quasi Sodomae praedicaverunt nec absconderunt vae animae eorum quoniam reddita sunt eis mala
    <verse number="10" style="v"/>dicite iusto quoniam bene quoniam fructum adinventionum suarum comedet
    <verse number="11" style="v"/>vae impio in malum retributio enim manuum eius fiet ei
    <verse number="12" style="v"/>populum meum exactores sui spoliaverunt et mulieres dominatae sunt eius popule meus qui beatum te dicunt ipsi te decipiunt et viam gressuum tuorum dissipant
    <verse number="13" style="v"/>stat ad iudicandum Dominus et stat ad iudicandos populos
    <verse number="14" style="v"/>Dominus ad iudicium veniet cum senibus populi sui et principibus eius vos enim depasti estis vineam meam et rapina pauperis in domo vestra
    <verse number="15" style="v"/>quare adteritis populum meum et facies pauperum commolitis dicit Dominus Deus exercituum
    <verse number="16" style="v"/>et dixit Dominus pro eo quod elevatae sunt filiae Sion et ambulaverunt extento collo et nutibus oculorum ibant et plaudebant ambulabant et in pedibus suis conposito gradu incedebant
    <verse number="17" style="v"/>decalvabit Dominus verticem filiarum Sion et Dominus crinem earum nudabit
    <verse number="18" style="v"/>in die illa auferet Dominus ornatum calciamentorum et lunulas
    <verse number="19" style="v"/>et torques et monilia et armillas et mitras
    <verse number="20" style="v"/>discriminalia et periscelidas et murenulas et olfactoriola et inaures
    <verse number="21" style="v"/>et anulos et gemmas in fronte pendentes
    <verse number="22" style="v"/>et mutatoria et pallia et linteamina et acus
    <verse number="23" style="v"/>et specula et sindones et vittas et theristra
    <verse number="24" style="v"/>et erit pro suavi odore fetor et pro zona funiculus et pro crispanti crine calvitium et pro fascia pectorali cilicium
    <verse number="25" style="v"/>pulcherrimi quoque viri tui gladio cadent et fortes tui in proelio
    <verse number="26" style="v"/>et maerebunt atque lugebunt portae eius et desolata in terra sedebit
  </para>
  <chapter number="4" style="c"/>
  <para style="p">
    <verse number="1" style="v"/>et adprehendent septem mulieres virum unum in die illa dicentes panem nostrum comedemus et vestimentis nostris operiemur tantummodo vocetur nomen tuum super nos aufer obprobrium nostrum
    <verse number="2" style="v"/>in die illa erit germen Domini in magnificentia et in gloria et fructus terrae sublimis et exultatio his qui salvati fuerint de Israhel
    <verse number="3" style="v"/>et erit omnis qui relictus fuerit in Sion et residuus in Hierusalem sanctus vocabitur omnis qui scriptus est in vita in Hierusalem
    <verse number="4" style="v"/>si abluerit Dominus sordem filiarum Sion et sanguinem Hierusalem laverit de medio eius spiritu iudicii et spiritu ardoris
    <verse number="5" style="v"/>et creabit Dominus super omnem locum montis Sion et ubi invocatus est nubem per diem et fumum et splendorem ignis flammantis in nocte super omnem enim gloriam protectio
    <verse number="6" style="v"/>et tabernaculum erit in umbraculum diei ab aestu et in securitatem et absconsionem a turbine et a pluvia
  </para>
  <chapter number="5" style="c"/>
  <para style="p">
    <verse number="1" style="v"/>cantabo dilecto meo canticum patruelis mei vineae suae vinea facta est dilecto meo in cornu filio olei
    <verse number="2" style="v"/>et sepivit eam et lapides elegit ex illa et plantavit eam electam et aedificavit turrem in medio eius et torcular extruxit in ea et expectavit ut faceret uvas et fecit labruscas
    <verse number="3" style="v"/>nunc ergo habitator Hierusalem et vir Iuda iudicate inter me et inter vineam meam
    <verse number="4" style="v"/>quid est quod debui ultra facere vineae meae et non feci ei an quod expectavi ut faceret uvas et fecit labruscas
    <verse number="5" style="v"/>et nunc ostendam vobis quid ego faciam vineae meae auferam sepem eius et erit in direptionem diruam maceriam eius et erit in conculcationem
    <verse number="6" style="v"/>et ponam eam desertam non putabitur et non fodietur et ascendent vepres et spinae et nubibus mandabo ne pluant super eam imbrem
    <verse number="7" style="v"/>vinea enim Domini exercituum domus Israhel et vir Iuda germen delectabile eius et expectavi ut faceret iudicium et ecce iniquitas et iustitiam et ecce clamor
    <verse number="8" style="v"/>vae qui coniungitis domum ad domum et agrum agro copulatis usque ad terminum loci numquid habitabitis soli vos in medio terrae
    <verse number="9" style="v"/>in auribus meis sunt haec Domini exercituum nisi domus multae desertae fuerint grandes et pulchrae absque habitatore
    <verse number="10" style="v"/>decem enim iuga vinearum facient lagunculam unam et triginta modii sementis facient modios tres
    <verse number="11" style="v"/>vae qui consurgitis mane ad ebrietatem sectandam et potandum usque ad vesperam ut vino aestuetis
    <verse number="12" style="v"/>cithara et lyra et tympanum et tibia et vinum in conviviis vestris et opus Domini non respicitis nec opera manuum eius consideratis
    <verse number="13" style="v"/>propterea captivus ductus est populus meus quia non habuit scientiam et nobiles eius interierunt fame et multitudo eius siti exaruit
    <verse number="14" style="v"/>propterea dilatavit infernus animam suam et aperuit os suum absque ullo termino et descendent fortes eius et populus eius et sublimes gloriosique eius ad eum
    <verse number="15" style="v"/>et incurvabitur homo et humiliabitur vir et oculi sublimium deprimentur
    <verse number="16" style="v"/>et exaltabitur Dominus exercituum in iudicio et Deus sanctus sanctificabitur in iustitia
    <verse number="17" style="v"/>et pascentur agni iuxta ordinem suum et deserta in ubertatem versa advenae comedent
    <verse number="18" style="v"/>vae qui trahitis iniquitatem in funiculis vanitatis et quasi vinculum plaustri peccatum
    <verse number="19" style="v"/>qui dicitis festinet et cito veniat opus eius ut videamus et adpropiet et veniat consilium Sancti Israhel et sciemus illud
    <verse number="20" style="v"/>vae qui dicitis malum bonum et bonum malum ponentes tenebras lucem et lucem tenebras ponentes amarum in dulce et dulce in amarum
    <verse number="21" style="v"/>vae qui sapientes estis in oculis vestris et coram vobismet ipsis prudentes
    <verse number="22" style="v"/>vae qui potentes estis ad bibendum vinum et viri fortes ad miscendam ebrietatem
    <verse number="23" style="v"/>qui iustificatis impium pro muneribus et iustitiam iusti aufertis ab eo
    <verse number="24" style="v"/>propter hoc sicut devorat stipulam lingua ignis et calor flammae exurit sic radix eorum quasi favilla erit et germen eorum ut pulvis ascendet abiecerunt enim legem Domini exercituum et eloquium Sancti Israhel blasphemaverunt
    <verse number="25" style="v"/>ideo iratus est furor Domini in populo suo et extendit manum suam super eum et percussit eum et conturbati sunt montes et facta sunt morticina eorum quasi stercus in medio platearum in omnibus his non est aversus furor eius sed adhuc manus eius extenta
    <verse number="26" style="v"/>et levabit signum nationibus procul et sibilabit ad eum de finibus terrae et ecce festinus velociter veniet
    <verse number="27" style="v"/>non est deficiens neque laborans in eo non dormitabit neque dormiet neque solvetur cingulum renum eius nec rumpetur corrigia calciamenti eius
    <verse number="28" style="v"/>sagittae eius acutae et omnes arcus eius extenti ungulae equorum eius ut silex et rotae eius quasi impetus tempestatis
    <verse number="29" style="v"/>rugitus eius ut leonis rugiet ut catuli leonum et frendet et tenebit praedam et amplexabitur et non erit qui eruat
    <verse number="30" style="v"/>et sonabit super eum in die illa sicut sonitus maris aspiciemus in terram et ecce tenebrae tribulationis et lux obtenebrata est in caligine eius
  </para>
  <chapter number="6" style="c"/>
  <para style="p">
    <verse number="1" style="v"/>in anno quo mortuus est rex Ozias vidi Dominum sedentem super solium excelsum et elevatum et ea quae sub eo erant implebant templum
    <verse number="2" style="v"/>seraphin stabant super illud sex alae uni et sex alae alteri duabus velabant faciem eius et duabus velabant pedes eius et duabus volabant
    <verse number="3" style="v"/>et clamabant alter ad alterum et dicebant sanctus sanctus sanctus Dominus exercituum plena est omnis terra gloria eius
    <verse number="4" style="v"/>et commota sunt superliminaria cardinum a voce clamantis et domus impleta est fumo
    <verse number="5" style="v"/>et dixi vae mihi quia tacui quia vir pollutus labiis ego sum et in medio populi polluta labia habentis ego habito et Regem Dominum exercituum vidi oculis meis
    <verse number="6" style="v"/>et volavit ad me unus de seraphin et in manu eius calculus quem forcipe tulerat de altari
    <verse number="7" style="v"/>et tetigit os meum et dixit ecce tetigit hoc labia tua et auferetur iniquitas tua et peccatum tuum mundabitur
    <verse number="8" style="v"/>et audivi vocem Domini dicentis quem mittam et quis ibit nobis et dixi ecce ego sum mitte me
    <verse number="9" style="v"/>et dixit vade et dices populo huic audite audientes et nolite intellegere et videte visionem et nolite cognoscere
    <verse number="10" style="v"/>excaeca cor populi huius et aures eius adgrava et oculos eius claude ne forte videat oculis suis et auribus suis audiat et corde suo intellegat et convertatur et sanem eum
    <verse number="11" style="v"/>et dixi usquequo Domine et dixit donec desolentur civitates absque habitatore et domus sine homine et terra relinquetur deserta
    <verse number="12" style="v"/>et longe faciet Dominus homines et multiplicabitur quae derelicta fuerat in medio terrae
    <verse number="13" style="v"/>et adhuc in ea decimatio et convertetur et erit in ostensionem sicut terebinthus et sicuti quercus quae expandit ramos suos semen sanctum erit id quod steterit in ea
  </para>
  <chapter number="7" style="c"/>
  <para style="p">
    <verse number="1" style="v"/>et factum est in diebus Ahaz filii Ioatham filii Oziae regis Iuda ascendit Rasin rex Syriae et Phacee filius Romeliae rex Israhel in Hierusalem ad proeliandum contra eam et non potuerunt debellare eam
    <verse number="2" style="v"/>et nuntiaverunt domui David dicentes requievit Syria super Ephraim et commotum est cor eius et cor populi eius sicut moventur ligna silvarum a facie venti
    <verse number="3" style="v"/>et dixit Dominus ad Isaiam egredere in occursum Ahaz tu et qui derelictus est Iasub filius tuus ad extremum aquaeductus piscinae superioris in via agri Fullonis
    <verse number="4" style="v"/>et dices ad eum vide ut sileas noli timere et cor tuum ne formidet a duobus caudis titionum fumigantium istorum in ira furoris Rasin et Syriae et filii Romeliae
    <verse number="5" style="v"/>eo quod consilium inierit contra te Syria malum Ephraim et filius Romeliae dicentes
    <verse number="6" style="v"/>ascendamus ad Iudam et suscitemus eum et avellamus eum ad nos et ponamus regem in medio eius filium Tabeel
    <verse number="7" style="v"/>haec dicit Dominus Deus non stabit et non erit istud
    <verse number="8" style="v"/>sed caput Syriae Damascus et caput Damasci Rasin et adhuc sexaginta et quinque anni et desinet Ephraim esse populus
    <verse number="9" style="v"/>et caput Ephraim Samaria et caput Samariae filius Romeliae si non credideritis non permanebitis
    <verse number="10" style="v"/>et adiecit Dominus loqui ad Ahaz dicens
    <verse number="11" style="v"/>pete tibi signum a Domino Deo tuo in profundum inferni sive in excelsum supra
    <verse number="12" style="v"/>et dixit Ahaz non petam et non temptabo Dominum
    <verse number="13" style="v"/>et dixit audite ergo domus David numquid parum vobis est molestos esse hominibus quia molesti estis et Deo meo
    <verse number="14" style="v"/>propter hoc dabit Dominus ipse vobis signum ecce virgo concipiet et pariet filium et vocabitis nomen eius Emmanuhel
    <verse number="15" style="v"/>butyrum et mel comedet ut sciat reprobare malum et eligere bonum
    <verse number="16" style="v"/>quia antequam sciat puer reprobare malum et eligere bonum derelinquetur terra quam tu detestaris a facie duum regum suorum
    <verse number="17" style="v"/>adducet Dominus super te et super populum tuum et super domum patris tui dies qui non venerunt a diebus separationis Ephraim a Iuda cum rege Assyriorum
    <verse number="18" style="v"/>et erit in die illa sibilabit Dominus muscae quae est in extremo fluminum Aegypti et api quae est in terra Assur
    <verse number="19" style="v"/>et venient et requiescent omnes in torrentibus vallium et cavernis petrarum et in omnibus frutectis et in universis foraminibus
    <verse number="20" style="v"/>in die illa radet Dominus in novacula conducta in his qui trans Flumen sunt in rege Assyriorum caput et pilos pedum et barbam universam
    <verse number="21" style="v"/>et erit in die illa nutriet homo vaccam boum et duas oves
    <verse number="22" style="v"/>et prae ubertate lactis comedet butyrum butyrum enim et mel manducabit omnis qui relictus fuerit in medio terrae
    <verse number="23" style="v"/>et erit in die illa omnis locus ubi fuerint mille vites mille argenteis et in spinas et in vepres erunt
    <verse number="24" style="v"/>cum sagittis et arcu ingredientur illuc vepres enim et spinae erunt in universa terra
    <verse number="25" style="v"/>et omnes montes qui in sarculo sarientur non veniet illuc terror spinarum et veprium et erit in pascua bovis et in conculcationem pecoris
  </para>
  <chapter number="8" style="c"/>
  <para style="p">
    <verse number="1" style="v"/>et dixit Dominus ad me sume tibi librum grandem et scribe in eo stilo hominis Velociter spolia detrahe Cito praedare
    <verse number="2" style="v"/>et adhibui mihi testes fideles Uriam sacerdotem et Zacchariam filium Barachiae
    <verse number="3" style="v"/>et accessi ad prophetissam et concepit et peperit filium et dixit Dominus ad me voca nomen eius Adcelera spolia detrahere Festina praedari
    <verse number="4" style="v"/>quia antequam sciat puer vocare patrem suum et matrem suam auferetur fortitudo Damasci et spolia Samariae coram rege Assyriorum
    <verse number="5" style="v"/>et adiecit Dominus loqui ad me adhuc dicens
    <verse number="6" style="v"/>pro eo quod abiecit populus iste aquas Siloae quae vadunt cum silentio et adsumpsit magis Rasin et filium Romeliae
    <verse number="7" style="v"/>propter hoc ecce Dominus adducet super eos aquas Fluminis fortes et multas regem Assyriorum et omnem gloriam eius et ascendet super omnes rivos eius et fluet super universas ripas eius
    <verse number="8" style="v"/>et ibit per Iudam inundans et transiens usque ad collum veniet et erit extensio alarum eius implens latitudinem terrae tuae o Emmanuhel
    <verse number="9" style="v"/>congregamini populi et vincimini et audite universae procul terrae confortamini et vincimini accingite vos et vincimini
    <verse number="10" style="v"/>inite consilium et dissipabitur loquimini verbum et non fiet quia nobiscum Deus
    <verse number="11" style="v"/>haec enim ait Dominus ad me sicut in forti manu erudivit me ne irem in via populi huius dicens
    <verse number="12" style="v"/>non dicatis coniuratio omnia enim quae loquitur populus iste coniuratio est et timorem eius ne timeatis neque paveatis
    <verse number="13" style="v"/>Dominum exercituum ipsum sanctificate ipse pavor vester et ipse terror vester
    <verse number="14" style="v"/>et erit vobis in sanctificationem in lapidem autem offensionis et in petram scandali duabus domibus Israhel in laqueum et in ruinam habitantibus Hierusalem
    <verse number="15" style="v"/>et offendent ex eis plurimi et cadent et conterentur et inretientur et capientur
    <verse number="16" style="v"/>liga testimonium signa legem in discipulis meis
    <verse number="17" style="v"/>et expectabo Dominum qui abscondit faciem suam a domo Iacob et praestolabor eum
    <verse number="18" style="v"/>ecce ego et pueri quos mihi dedit Dominus in signum et in portentum Israhelis a Domino exercituum qui habitat in monte Sion
    <verse number="19" style="v"/>et cum dixerint ad vos quaerite a pythonibus et a divinis qui stridunt in incantationibus suis numquid non populus a Deo suo requirit pro vivis a mortuis
    <verse number="20" style="v"/>ad legem magis et ad testimonium quod si non dixerint iuxta verbum hoc non erit eis matutina lux
    <verse number="21" style="v"/>et transibit per eam corruet et esuriet et cum esurierit irascetur et maledicet regi suo et Deo suo et suspiciet sursum
    <verse number="22" style="v"/>et ad terram intuebitur et ecce tribulatio et tenebrae dissolutio angustia et caligo persequens et non poterit avolare de angustia sua
  </para>
  <chapter number="9" style="c"/>
  <para style="p">
    <verse number="1" style="v"/>primo tempore adleviata est terra Zabulon et terra Nepthalim et novissimo adgravata est via maris trans Iordanem Galileae gentium
    <verse number="2" style="v"/>populus qui ambulabat in tenebris vidit lucem magnam habitantibus in regione umbrae mortis lux orta est eis
    <verse number="3" style="v"/>multiplicasti gentem non magnificasti laetitiam laetabuntur coram te sicut laetantur in messe sicut exultant quando dividunt spolia
    <verse number="4" style="v"/>iugum enim oneris eius et virgam umeri eius et sceptrum exactoris eius superasti sicut in die Madian
    <verse number="5" style="v"/>quia omnis violenta praedatio cum tumultu et vestimentum mixtum sanguine erit in conbustionem et cibus ignis
    <verse number="6" style="v"/>parvulus enim natus est nobis filius datus est nobis et factus est principatus super umerum eius et vocabitur nomen eius Admirabilis consiliarius Deus fortis Pater futuri saeculi Princeps pacis
    <verse number="7" style="v"/>multiplicabitur eius imperium et pacis non erit finis super solium David et super regnum eius ut confirmet illud et corroboret in iudicio et iustitia amodo et usque in sempiternum zelus Domini exercituum faciet hoc
    <verse number="8" style="v"/>verbum misit Dominus in Iacob et cecidit in Israhel
    <verse number="9" style="v"/>et sciet populus omnis Ephraim et habitantes Samariam in superbia et magnitudine cordis dicentes
    <verse number="10" style="v"/>lateres ceciderunt sed quadris lapidibus aedificabimus sycomoros succiderunt sed cedros inmutabimus
    <verse number="11" style="v"/>et elevabit Dominus hostes Rasin super eum et inimicos eius in tumultum vertet
    <verse number="12" style="v"/>Syriam ab oriente et Philisthim ab occidente et devorabunt Israhel toto ore in omnibus his non est aversus furor eius sed adhuc manus eius extenta
    <verse number="13" style="v"/>et populus non est reversus ad percutientem se et Dominum exercituum non inquisierunt
    <verse number="14" style="v"/>et disperdet Dominus ab Israhel caput et caudam incurvantem et refrenantem die una
    <verse number="15" style="v"/>longevus et honorabilis ipse est caput et propheta docens mendacium ipse cauda est
    <verse number="16" style="v"/>et erunt qui beatificant populum istum seducentes et qui beatificantur praecipitati
    <verse number="17" style="v"/>propter hoc super adulescentulis eius non laetabitur Dominus et pupillorum eius et viduarum non miserebitur quia omnis hypocrita est et nequam et universum os locutum est stultitiam in omnibus his non est aversus furor eius sed adhuc manus eius extenta
    <verse number="18" style="v"/>succensa est enim quasi ignis impietas veprem et spinam vorabit et succendetur in densitate saltus et convolvetur superbia fumi
    <verse number="19" style="v"/>in ira Domini exercituum conturbata est terra et erit populus quasi esca ignis vir fratri suo non parcet
    <verse number="20" style="v"/>et declinabit ad dexteram et esuriet et comedet ad sinistram et non saturabitur unusquisque carnem brachii sui vorabit Manasses Ephraim et Ephraim Manassen simul ipsi contra Iudam
    <verse number="21" style="v"/>in omnibus his non est aversus furor eius sed adhuc manus eius extenta
  </para>
  <chapter number="10" style="c"/>
  <para style="p">
    <verse number="1" style="v"/>vae qui condunt leges iniquas et scribentes iniustitiam scripserunt
    <verse number="2" style="v"/>ut opprimerent in iudicio pauperes et vim facerent causae humilium populi mei ut essent viduae praeda eorum et pupillos diriperent
    <verse number="3" style="v"/>quid facietis in die visitationis et calamitatis de longe venientis ad cuius fugietis auxilium et ubi derelinquetis gloriam vestram
    <verse number="4" style="v"/>ne incurvemini sub vinculo et cum interfectis cadatis super omnibus his non est aversus furor eius sed adhuc manus eius extenta
    <verse number="5" style="v"/>vae Assur virga furoris mei et baculus ipse in manu eorum indignatio mea
    <verse number="6" style="v"/>ad gentem fallacem mittam eum et contra populum furoris mei mandabo illi ut auferat spolia et diripiat praedam et ponat illum in conculcationem quasi lutum platearum
    <verse number="7" style="v"/>ipse autem non sic arbitrabitur et cor eius non ita aestimabit sed ad conterendum erit cor eius et ad internicionem gentium non paucarum
    <verse number="8" style="v"/>dicet enim
    <verse number="9" style="v"/>numquid non principes mei simul reges sunt numquid non ut Charchamis sic Chalanno et ut Arfad sic Emath numquid non ut Damascus sic Samaria
    <verse number="10" style="v"/>quomodo invenit manus mea regna idoli sic et simulacra eorum de Hierusalem et de Samaria
    <verse number="11" style="v"/>numquid non sicut feci Samariae et idolis eius sic faciam Hierusalem et simulacris eius
    <verse number="12" style="v"/>et erit cum impleverit Dominus cuncta opera sua in monte Sion et in Hierusalem visitabo super fructum magnifici cordis regis Assur et super gloriam altitudinis oculorum eius
    <verse number="13" style="v"/>dixit enim in fortitudine manus meae feci et in sapientia mea intellexi et abstuli terminos populorum et principes eorum depraedatus sum et detraxi quasi potens in sublime residentes
    <verse number="14" style="v"/>et invenit quasi nidum manus mea fortitudinem populorum et sicut colliguntur ova quae derelicta sunt sic universam terram ego congregavi et non fuit qui moveret pinnam et aperiret os et ganniret
    <verse number="15" style="v"/>numquid gloriabitur securis contra eum qui secat in ea aut exaltabitur serra contra eum a quo trahitur quomodo si elevetur virga contra levantem se et exaltetur baculus qui utique lignum est
    <verse number="16" style="v"/>propter hoc mittet Dominator Deus exercituum in pinguibus eius tenuitatem et subtus gloriam eius succensa ardebit quasi conbustio ignis
    <verse number="17" style="v"/>et erit lumen Israhel in igne et Sanctus eius in flamma et succendetur et devorabitur spina eius et vepres in die una
    <verse number="18" style="v"/>et gloria saltus eius et Carmeli eius ab anima usque ad carnem consumetur et erit terrore profugus
    <verse number="19" style="v"/>et reliquiae ligni saltus eius pro paucitate numerabuntur et puer scribet eos
    <verse number="20" style="v"/>et erit in die illa non adiciet residuum Israhel et hii qui fugerint de domo Iacob inniti super eo qui percutit eos sed innitetur super Dominum Sanctum Israhel in veritate
    <verse number="21" style="v"/>reliquiae convertentur reliquiae inquam Iacob ad Deum fortem
    <verse number="22" style="v"/>si enim fuerit populus tuus Israhel quasi harena maris reliquiae convertentur ex eo consummatio adbreviata inundabit iustitiam
    <verse number="23" style="v"/>consummationem enim et adbreviationem Dominus Deus exercituum faciet in medio omnis terrae
    <verse number="24" style="v"/>propter hoc haec dicit Dominus Deus exercituum noli timere populus meus habitator Sion ab Assur in virga percutiet te et baculum suum levabit super te in via Aegypti
    <verse number="25" style="v"/>adhuc enim paululum modicumque et consummabitur indignatio et furor meus super scelus eorum
    <verse number="26" style="v"/>et suscitabit super eum Dominus exercituum flagellum iuxta plagam Madian in petra Oreb et virgam suam super mare et levabit eam in via Aegypti
    <verse number="27" style="v"/>et erit in die illa auferetur onus eius de umero tuo et iugum eius de collo tuo et conputrescet iugum a facie olei
    <verse number="28" style="v"/>veniet in Aiath transibit in Magron apud Machmas commendabit vasa sua
    <verse number="29" style="v"/>transierunt cursim Gabee sedes nostra obstipuit Rama Gabaath Saulis fugit
    <verse number="30" style="v"/>hinni voce tua filia Gallim adtende Laisa paupercula Anathoth
    <verse number="31" style="v"/>migravit Medemena habitatores Gebim confortamini
    <verse number="32" style="v"/>adhuc dies est ut in Nob stetur agitabit manum suam super montem filiae Sion collem Hierusalem
    <verse number="33" style="v"/>ecce Dominator Dominus exercituum confringet lagunculam in terrore et excelsi statura succidentur et sublimes humiliabuntur
    <verse number="34" style="v"/>et subvertentur condensa saltus ferro et Libanus cum excelsis cadet
  </para>
  <chapter number="11" style="c"/>
  <para style="p">
    <verse number="1" style="v"/>et egredietur virga de radice Iesse et flos de radice eius ascendet
    <verse number="2" style="v"/>et requiescet super eum spiritus Domini spiritus sapientiae et intellectus spiritus consilii et fortitudinis spiritus scientiae et pietatis
    <verse number="3" style="v"/>et replebit eum spiritus timoris Domini non secundum visionem oculorum iudicabit neque secundum auditum aurium arguet
    <verse number="4" style="v"/>sed iudicabit in iustitia pauperes et arguet in aequitate pro mansuetis terrae et percutiet terram virga oris sui et spiritu labiorum suorum interficiet impium
    <verse number="5" style="v"/>et erit iustitia cingulum lumborum eius et fides cinctorium renis eius
    <verse number="6" style="v"/>habitabit lupus cum agno et pardus cum hedo accubabit vitulus et leo et ovis simul morabuntur et puer parvulus minabit eos
    <verse number="7" style="v"/>vitulus et ursus pascentur simul requiescent catuli eorum et leo quasi bos comedet paleas
    <verse number="8" style="v"/>et delectabitur infans ab ubere super foramine aspidis et in caverna reguli qui ablactatus fuerit manum suam mittet
    <verse number="9" style="v"/>non nocebunt et non occident in universo monte sancto meo quia repleta est terra scientia Domini sicut aquae maris operientes
    <verse number="10" style="v"/>in die illa radix Iesse qui stat in signum populorum ipsum gentes deprecabuntur et erit sepulchrum eius gloriosum
    <verse number="11" style="v"/>et erit in die illa adiciet Dominus secundo manum suam ad possidendum residuum populi sui quod relinquetur ab Assyriis et ab Aegypto et a Fetros et ab Aethiopia et ab Aelam et a Sennaar et ab Emath et ab insulis maris
    <verse number="12" style="v"/>et levabit signum in nationes et congregabit profugos Israhel et dispersos Iuda colliget a quattuor plagis terrae
    <verse number="13" style="v"/>et auferetur zelus Ephraim et hostes Iuda peribunt Ephraim non aemulabitur Iudam et Iudas non pugnabit contra Ephraim
    <verse number="14" style="v"/>et volabunt in umeros Philisthim per mare simul praedabuntur filios orientis Idumea et Moab praeceptum manus eorum et filii Ammon oboedientes erunt
    <verse number="15" style="v"/>et desolabit Dominus linguam maris Aegypti et levabit manum suam super Flumen in fortitudine spiritus sui et percutiet eum in septem rivis ita ut transeant per eum calciati
    <verse number="16" style="v"/>et erit via residuo populo meo qui relinquetur ab Assyriis sicut fuit Israhel in die qua ascendit de terra Aegypti
  </para>
  <chapter number="12" style="c"/>
  <para style="p">
    <verse number="1" style="v"/>et dices in illa die confitebor tibi Domine quoniam iratus es mihi conversus est furor tuus et consolatus es me
    <verse number="2" style="v"/>ecce Deus salvator meus fiducialiter agam et non timebo quia fortitudo mea et laus mea Dominus Deus et factus est mihi in salutem
    <verse number="3" style="v"/>haurietis aquas in gaudio de fontibus salvatoris
    <verse number="4" style="v"/>et dicetis in illa die confitemini Domino et invocate nomen eius notas facite in populis adinventiones eius mementote quoniam excelsum est nomen eius
    <verse number="5" style="v"/>cantate Domino quoniam magnifice fecit adnuntiate hoc in universa terra
    <verse number="6" style="v"/>exulta et lauda habitatio Sion quia magnus in medio tui Sanctus Israhel
  </para>
  <chapter number="13" style="c"/>
  <para style="p">
    <verse number="1" style="v"/>onus Babylonis quod vidit Isaias filius Amos
    <verse number="2" style="v"/>super montem caligosum levate signum exaltate vocem levate manum et ingrediantur portas duces
    <verse number="3" style="v"/>ego mandavi sanctificatis meis et vocavi fortes meos in ira mea exultantes in gloria mea
    <verse number="4" style="v"/>vox multitudinis in montibus quasi populorum frequentium vox sonitus regum gentium congregatarum Dominus exercituum praecepit militiae belli
    <verse number="5" style="v"/>venientibus de terra procul a summitate caeli Dominus et vasa furoris eius ut disperdat omnem terram
    <verse number="6" style="v"/>ululate quia prope est dies Domini quasi vastitas a Domino veniet
    <verse number="7" style="v"/>propter hoc omnes manus dissolventur et omne cor hominis tabescet
    <verse number="8" style="v"/>et conteretur tortiones et dolores tenebunt quasi parturiens dolebunt unusquisque ad proximum suum stupebit facies conbustae vultus eorum
    <verse number="9" style="v"/>ecce dies Domini venit crudelis et indignationis plenus et irae furorisque ad ponendam terram in solitudine et peccatores eius conterendos de ea
    <verse number="10" style="v"/>quoniam stellae caeli et splendor earum non expandent lumen suum obtenebratus est sol in ortu suo et luna non splendebit in lumine suo
    <verse number="11" style="v"/>et visitabo super orbis mala et contra impios iniquitatem eorum et quiescere faciam superbiam infidelium et arrogantiam fortium humiliabo
    <verse number="12" style="v"/>pretiosior erit vir auro et homo mundo obrizo
    <verse number="13" style="v"/>super hoc caelum turbabo et movebitur terra de loco suo propter indignationem Domini exercituum et propter diem irae furoris eius
    <verse number="14" style="v"/>et erit quasi dammula fugiens et quasi ovis et non erit qui congreget unusquisque ad populum suum convertetur et singuli ad terram suam fugient
    <verse number="15" style="v"/>omnis qui inventus fuerit occidetur et omnis qui supervenerit cadet in gladio
    <verse number="16" style="v"/>infantes eorum adlident in oculis eorum diripientur domus eorum et uxores eorum violabuntur
    <verse number="17" style="v"/>ecce ego suscitabo super eos Medos qui argentum non quaerant nec aurum velint
    <verse number="18" style="v"/>sed sagittis parvulos interficiant et lactantibus uteri non misereantur et super filios non parcat oculus eorum
    <verse number="19" style="v"/>et erit Babylon illa gloriosa in regnis inclita in superbia Chaldeorum sicut subvertit Deus Sodomam et Gomorram
    <verse number="20" style="v"/>non habitabitur usque in finem et non fundabitur usque ad generationem et generationem nec ponet ibi tentoria Arabs nec pastores requiescent ibi
    <verse number="21" style="v"/>sed requiescent ibi bestiae et replebuntur domus eorum draconibus et habitabunt ibi strutiones et pilosi saltabunt ibi
    <verse number="22" style="v"/>et respondebunt ibi ululae in aedibus eius et sirenae in delubris voluptatis
  </para>
  <chapter number="14" style="c"/>
  <para style="p">
    <verse number="1" style="v"/>prope est ut veniat tempus eius et dies eius non elongabuntur miserebitur enim Dominus Iacob et eliget adhuc de Israhel et requiescere eos faciet super humum suam adiungetur advena ad eos et adherebit domui Iacob
    <verse number="2" style="v"/>et tenebunt eos populi et adducent eos in locum suum et possidebit eos domus Israhel super terram Domini in servos et ancillas et erunt capientes eos qui se ceperant et subicient exactores suos
    <verse number="3" style="v"/>et erit in die illa cum requiem dederit tibi Deus a labore tuo et a concussione tua et a servitute dura qua ante servisti
    <verse number="4" style="v"/>sumes parabolam istam contra regem Babylonis et dices quomodo cessavit exactor quievit tributum
    <verse number="5" style="v"/>contrivit Dominus baculum impiorum virgam dominantium
    <verse number="6" style="v"/>caedentem populos in indignatione plaga insanabili subicientem in furore gentes persequentem crudeliter
    <verse number="7" style="v"/>conquievit et siluit omnis terra gavisa est et exultavit
    <verse number="8" style="v"/>abietes quoque laetatae sunt super te et cedri Libani ex quo dormisti non ascendit qui succidat nos
    <verse number="9" style="v"/>infernus subter conturbatus est in occursum adventus tui suscitavit tibi gigantas omnes principes terrae surrexerunt de soliis suis omnes principes nationum
    <verse number="10" style="v"/>universi respondebunt et dicent tibi et tu vulneratus es sicut nos nostri similis effectus es
    <verse number="11" style="v"/>detracta est ad inferos superbia tua concidit cadaver tuum subter te sternetur tinea et operimentum tuum erunt vermes
    <verse number="12" style="v"/>quomodo cecidisti de caelo lucifer qui mane oriebaris corruisti in terram qui vulnerabas gentes
    <verse number="13" style="v"/>qui dicebas in corde tuo in caelum conscendam super astra Dei exaltabo solium meum sedebo in monte testamenti in lateribus aquilonis
    <verse number="14" style="v"/>ascendam super altitudinem nubium ero similis Altissimo
    <verse number="15" style="v"/>verumtamen ad infernum detraheris in profundum laci
    <verse number="16" style="v"/>qui te viderint ad te inclinabuntur teque prospicient numquid iste est vir qui conturbavit terram qui concussit regna
    <verse number="17" style="v"/>qui posuit orbem desertum et urbes eius destruxit vinctis eius non aperuit carcerem
    <verse number="18" style="v"/>omnes reges gentium universi dormierunt in gloria vir in domo sua
    <verse number="19" style="v"/>tu autem proiectus es de sepulchro tuo quasi stirps inutilis pollutus et obvolutus qui interfecti sunt gladio et descenderunt ad fundamenta laci quasi cadaver putridum
    <verse number="20" style="v"/>non habebis consortium neque cum eis in sepultura tu enim terram disperdisti tu populum occidisti non vocabitur in aeternum semen pessimorum
    <verse number="21" style="v"/>praeparate filios eius occisioni in iniquitate patrum eorum non consurgent nec hereditabunt terram neque implebunt faciem orbis civitatum
    <verse number="22" style="v"/>et consurgam super eos dicit Dominus exercituum et perdam Babylonis nomen et reliquias et germen et progeniem ait Dominus
    <verse number="23" style="v"/>et ponam eam in possessionem ericii et in paludes aquarum et scopabo eam in scopa terens dicit Dominus exercituum
    <verse number="24" style="v"/>iuravit Dominus exercituum dicens si non ut putavi ita erit et quomodo mente tractavi
    <verse number="25" style="v"/>sic eveniet ut conteram Assyrium in terra mea et in montibus meis conculcem eum et auferetur ab eis iugum eius et onus illius ab umero eorum tolletur
    <verse number="26" style="v"/>hoc consilium quod cogitavi super omnem terram et haec est manus extenta super universas gentes
    <verse number="27" style="v"/>Dominus enim exercituum decrevit et quis poterit infirmare et manus eius extenta et quis avertet eam
    <verse number="28" style="v"/>in anno quo mortuus est rex Ahaz factum est onus istud
    <verse number="29" style="v"/>ne laeteris Philisthea omnis tu quoniam comminuta est virga percussoris tui de radice enim colubri egredietur regulus et semen eius absorbens volucrem
    <verse number="30" style="v"/>et pascentur primogeniti pauperum et pauperes fiducialiter requiescent et interire faciam in fame radicem tuam et reliquias tuas interficiam
    <verse number="31" style="v"/>ulula porta clama civitas prostrata est Philisthea omnis ab aquilone enim fumus venit et non est qui effugiat agmen eius
    <verse number="32" style="v"/>et quid respondebitur nuntiis gentis quia Dominus fundavit Sion et in ipsa sperabunt pauperes populi eius
  </para>
  <chapter number="15" style="c"/>
  <para style="p">
    <verse number="1" style="v"/>onus Moab quia nocte vastata est Ar Moab conticuit quia nocte vastatus est murus Moab conticuit
    <verse number="2" style="v"/>ascendit domus et Dibon ad excelsa in planctum super Nabo et super Medaba Moab ululabit in cunctis capitibus eius calvitium omnis barba radetur
    <verse number="3" style="v"/>in triviis eius accincti sunt sacco super tecta eius et in plateis eius omnis ululat descendit in fletum
    <verse number="4" style="v"/>clamavit Esebon et Eleale usque Iasa audita est vox eorum super hoc expediti Moab ululabunt anima eius ululabit sibi
    <verse number="5" style="v"/>cor meum ad Moab clamabit vectes eius usque ad Segor vitulam conternantem per ascensum enim Luith flens ascendet et in via Oronaim clamorem contritionis levabunt
    <verse number="6" style="v"/>aquae enim Nemrim desertae erunt quia aruit herba defecit germen viror omnis interiit
    <verse number="7" style="v"/>secundum magnitudinem operis et visitatio eorum ad torrentem salicum ducent eos
    <verse number="8" style="v"/>quoniam circumiit clamor terminum Moab usque ad Gallim ululatus eius et usque ad puteum Helim clamor eius
    <verse number="9" style="v"/>quia aquae Dibon repletae sunt sanguine ponam enim super Dibon additamenta his qui fugerint de Moab leonem et reliquiis terrae
  </para>
  <chapter number="16" style="c"/>
  <para style="p">
    <verse number="1" style="v"/>emitte agnum dominatorem terrae de Petra deserti ad montem filiae Sion
    <verse number="2" style="v"/>et erit sicut avis fugiens et pulli de nido avolantes sic erunt filiae Moab in transcensu Arnon
    <verse number="3" style="v"/>ini consilium coge concilium pone quasi noctem umbram tuam in meridie absconde fugientes et vagos ne prodas
    <verse number="4" style="v"/>habitabunt apud te profugi mei Moab esto latibulum eorum a facie vastatoris finitus est enim pulvis consummatus est miser defecit qui conculcabat terram
    <verse number="5" style="v"/>et praeparabitur in misericordia solium et sedebit super eum in veritate in tabernaculo David iudicans et quaerens iudicium et velociter reddens quod iustum est
    <verse number="6" style="v"/>audivimus superbiam Moab superbus est valde superbia eius et arrogantia eius et indignatio eius plus quam fortitudo eius
    <verse number="7" style="v"/>idcirco ululabit Moab ad Moab universus ululabit his qui laetantur super muro cocti lateris loquimini plagas suas
    <verse number="8" style="v"/>quoniam suburbana Esebon deserta sunt et vinea Sabama domini gentium exciderunt flagella eius usque ad Iazer pervenerunt erraverunt in deserto propagines eius relictae sunt transierunt mare
    <verse number="9" style="v"/>super hoc plorabo in fletu Iazer vineam Sabama inebriabo te lacrima mea Esebon et Eleale quoniam super vindemiam tuam et super messem tuam vox calcantium inruit
    <verse number="10" style="v"/>et auferetur laetitia et exultatio de Carmelo et in vineis non exultabit neque iubilabit vinum in torculari non calcabit qui calcare consueverat vocem calcantium abstuli
    <verse number="11" style="v"/>super hoc venter meus ad Moab quasi cithara sonabit et viscera mea ad murum cocti lateris
    <verse number="12" style="v"/>et erit cum apparuerit quod laboravit Moab super excelsis suis ingredietur ad sancta sua ut obsecret et non valebit
    <verse number="13" style="v"/>hoc verbum quod locutus est Dominus ad Moab ex tunc
    <verse number="14" style="v"/>et nunc locutus est Dominus dicens in tribus annis quasi anni mercennarii auferetur gloria Moab super omni populo multo et relinquetur parvus et modicus nequaquam multus
  </para>
  <chapter number="17" style="c"/>
  <para style="p">
    <verse number="1" style="v"/>onus Damasci ecce Damascus desinet esse civitas et erit sicut acervus lapidum in ruina
    <verse number="2" style="v"/>derelictae civitates Aroer gregibus erunt et requiescent ibi et non erit qui exterreat
    <verse number="3" style="v"/>et cessabit adiutorium ab Ephraim et regnum a Damasco et reliquiae Syriae sicut gloria filiorum Israhel erunt dicit Dominus exercituum
    <verse number="4" style="v"/>et erit in die illa adtenuabitur gloria Iacob et pingue carnis eius marcescet
    <verse number="5" style="v"/>et erit sicut congregans in messe quod restiterit et brachium eius spicas leget et erit sicut quaerens spicas in valle Rafaim
    <verse number="6" style="v"/>et relinquetur in eo sicut racemus et sicut excussio oleae duarum aut trium olivarum in summitate rami sive quattuor aut quinque in cacuminibus eius fructus eius dicit Dominus Deus Israhel
    <verse number="7" style="v"/>in die illa inclinabitur homo ad factorem suum et oculi eius ad Sanctum Israhel respicient
    <verse number="8" style="v"/>et non inclinabitur ad altaria quae fecerunt manus eius et quae operati sunt digiti eius non respiciet lucos et delubra
    <verse number="9" style="v"/>in die illa erunt civitates fortitudinis eius derelictae sicut aratra et segetes quae derelictae sunt a facie filiorum Israhel et erit deserta
    <verse number="10" style="v"/>quia oblita es Dei salvatoris tui et Fortis adiutoris tui non es recordata propterea plantabis plantationem fidelem et germen alienum seminabis
    <verse number="11" style="v"/>in die plantationis tuae labrusca et mane semen tuum florebit ablata est messis in die hereditatis et dolebit graviter
    <verse number="12" style="v"/>vae multitudo populorum multorum ut multitudo maris sonantis et tumultus turbarum sicut sonitus aquarum multarum
    <verse number="13" style="v"/>sonabunt populi sicut sonitus aquarum inundantium et increpabit eum et fugiet procul et rapietur sicut pulvis montium a facie venti et sicut turbo coram tempestate
    <verse number="14" style="v"/>in tempore vespere et ecce turbatio in matutino et non subsistet haec est pars eorum qui vastaverunt nos et sors diripientium nos
  </para>
  <chapter number="18" style="c"/>
  <para style="p">
    <verse number="1" style="v"/>vae terrae cymbalo alarum quae est trans flumina Aethiopiae
    <verse number="2" style="v"/>qui mittit in mari legatos et in vasis papyri super aquas ite angeli veloces ad gentem convulsam et dilaceratam ad populum terribilem post quem non est alius gentem expectantem expectantem et conculcatam cuius diripuerunt flumina terram eius
    <verse number="3" style="v"/>omnes habitatores orbis qui moramini in terra cum elevatum fuerit signum in montibus videbitis et clangorem tubae audietis
    <verse number="4" style="v"/>quia haec dicit Dominus ad me quiescam et considerabo in loco meo sicut meridiana lux clara est et sicut nubes roris in die messis
    <verse number="5" style="v"/>ante messem enim totus effloruit et inmatura perfectio germinabit et praecidentur ramusculi eius falcibus et quae derelicta fuerint abscidentur excutientur
    <verse number="6" style="v"/>et relinquentur simul avibus montium et bestiis terrae et aestate perpetua erunt super eum volucres et omnes bestiae terrae super illum hiemabunt
    <verse number="7" style="v"/>in tempore illo deferetur munus Domino exercituum a populo divulso et dilacerato a populo terribili post quem non fuit alius a gente expectante expectante et conculcata cuius diripuerunt flumina terram eius ad locum nominis Domini exercituum montem Sion
  </para>
  <chapter number="19" style="c"/>
  <para style="p">
    <verse number="1" style="v"/>onus Aegypti ecce Dominus ascendet super nubem levem et ingredietur Aegyptum et movebuntur simulacra Aegypti a facie eius et cor Aegypti tabescet in medio eius
    <verse number="2" style="v"/>et concurrere faciam Aegyptios adversum Aegyptios et pugnabit vir contra fratrem suum et vir contra amicum suum civitas adversus civitatem regnum adversus regnum
    <verse number="3" style="v"/>et disrumpetur spiritus Aegypti in visceribus eius et consilium eius praecipitabo et interrogabunt simulacra sua et divinos suos et pythones et ariolos
    <verse number="4" style="v"/>et tradam Aegyptum in manu dominorum crudelium et rex fortis dominabitur eorum ait Dominus Deus exercituum
    <verse number="5" style="v"/>et arescet aqua de mari et fluvius desolabitur atque siccabitur
    <verse number="6" style="v"/>et deficient flumina adtenuabuntur et siccabuntur rivi aggerum calamus et iuncus marcescet
    <verse number="7" style="v"/>nudabitur alveus rivi a fonte suo et omnis sementis inrigua siccabitur arescet et non erit
    <verse number="8" style="v"/>et maerebunt piscatores et lugebunt omnes mittentes in flumen hamum et expandentes rete super faciem aquae marcescent
    <verse number="9" style="v"/>confundentur qui operabantur linum pectentes et texentes subtilia
    <verse number="10" style="v"/>et erunt inrigua eius flaccentia omnes qui faciebant lacunas ad capiendos pisces
    <verse number="11" style="v"/>stulti principes Taneos sapientes consiliarii Pharao dederunt consilium insipiens quomodo dicetis Pharaoni filius sapientium ego filius regum antiquorum
    <verse number="12" style="v"/>ubi sunt nunc sapientes tui adnuntient tibi et indicent quid cogitaverit Dominus exercituum super Aegyptum
    <verse number="13" style="v"/>stulti facti sunt principes Taneos emarcuerunt principes Mempheos deceperunt Aegyptum angulum populorum eius
    <verse number="14" style="v"/>Dominus miscuit in medio eius spiritum vertiginis et errare fecerunt Aegyptum in omni opere suo sicut errat ebrius et vomens
    <verse number="15" style="v"/>et non erit Aegypto opus quod faciat caput et caudam incurvantem et refrenantem
    <verse number="16" style="v"/>in die illa erit Aegyptus quasi mulieres et stupebunt et timebunt a facie commotionis manus Domini exercituum quam ipse movebit super eam
    <verse number="17" style="v"/>et erit terra Iuda Aegypto in festivitatem omnis qui illius fuerit recordatus pavebit a facie consilii Domini exercituum quod ipse cogitavit super eam
    <verse number="18" style="v"/>in die illa erunt quinque civitates in terra Aegypti loquentes lingua Chanaan et iurantes per Dominum exercituum civitas Solis vocabitur una
    <verse number="19" style="v"/>in die illa erit altare Domini in medio terrae Aegypti et titulus iuxta terminum eius Domini
    <verse number="20" style="v"/>et erit in signum et in testimonium Domino exercituum in terra Aegypti clamabunt enim ad Dominum a facie tribulantis et mittet eis salvatorem et propugnatorem qui liberet eos
    <verse number="21" style="v"/>et cognoscetur Dominus ab Aegypto et cognoscent Aegyptii Dominum in die illa et colent eum in hostiis et muneribus et vota vovebunt Domino et solvent
    <verse number="22" style="v"/>et percutiet Dominus Aegyptum plaga et sanabit eam et revertentur ad Dominum et placabitur eis et sanabit eos
    <verse number="23" style="v"/>in die illa erit via de Aegypto in Assyrios et intrabit Assyrius Aegyptum et Aegyptius in Assyrios et servient Aegyptii Assur
    <verse number="24" style="v"/>in die illa erit Israhel tertius Aegyptio et Assyrio benedictio in medio terrae
    <verse number="25" style="v"/>cui benedixit Dominus exercituum dicens benedictus populus meus Aegypti et opus manuum mearum Assyrio hereditas autem mea Israhel
  </para>
  <chapter number="20" style="c"/>
  <para style="p">
    <verse number="1" style="v"/>in anno quo ingressus est Tharthan in Azotum cum misisset eum Sargon rex Assyriorum et pugnasset contra Azotum et cepisset eam
    <verse number="2" style="v"/>in tempore illo locutus est Dominus in manu Isaiae filii Amos dicens vade et solve saccum de lumbis tuis et calciamenta tua tolle de pedibus tuis et fecit sic vadens nudus et disculciatus
    <verse number="3" style="v"/>et dixit Dominus sicut ambulavit servus meus Isaias nudus et disculciatus trium annorum signum et portentum erit super Aegyptum et super Aethiopiam
    <verse number="4" style="v"/>sic minabit rex Assyriorum captivitatem Aegypti et transmigrationem Aethiopiae iuvenum et senum nudam et disculciatam discopertis natibus ignominiam Aegypti
    <verse number="5" style="v"/>et timebunt et confundentur ab Aethiopia spe sua et ab Aegypto gloria sua
    <verse number="6" style="v"/>et dicet habitator insulae huius in die illa ecce haec erat spes nostra ad quos confugimus in auxilium ut liberaret nos a facie regis Assyriorum et quomodo effugere poterimus nos
  </para>
  <chapter number="21" style="c"/>
  <para style="p">
    <verse number="1" style="v"/>onus deserti maris sicut turbines ab africo veniunt de deserto venit de terra horribili
    <verse number="2" style="v"/>visio dura nuntiata est mihi qui incredulus est infideliter agit et qui depopulator est vastat ascende Aelam obside Mede omnem gemitum eius cessare feci
    <verse number="3" style="v"/>propterea repleti sunt lumbi mei dolore angustia possedit me sicut angustia parientis corrui cum audirem conturbatus sum cum viderem
    <verse number="4" style="v"/>emarcuit cor meum tenebrae stupefecerunt me Babylon dilecta mea posita est mihi in miraculum
    <verse number="5" style="v"/>pone mensam contemplare in specula comedentes bibentes surgite principes arripite clypeum
    <verse number="6" style="v"/>haec enim dixit mihi Dominus vade et pone speculatorem et quodcumque viderit adnuntiet
    <verse number="7" style="v"/>et vidit currum duorum equitum ascensorem asini et ascensorem cameli et contemplatus est diligenter multo intuitu
    <verse number="8" style="v"/>et clamavit leo super specula Domini ego sum stans iugiter per diem et super custodiam meam ego sum stans totis noctibus
    <verse number="9" style="v"/>ecce iste venit ascensor vir bigae equitum et respondit et dixit cecidit cecidit Babylon et omnia sculptilia deorum eius contrita sunt in terram
    <verse number="10" style="v"/>tritura mea et fili areae meae quae audivi a Domino exercituum Deo Israhel adnuntiavi vobis
    <verse number="11" style="v"/>onus Duma ad me clamat ex Seir custos quid de nocte custos quid de nocte
    <verse number="12" style="v"/>dixit custos venit mane et nox si quaeritis quaerite convertimini venite
    <verse number="13" style="v"/>onus in Arabia in saltu ad vesperam dormietis in semitis Dodanim
    <verse number="14" style="v"/>occurrentes sitienti ferte aquam qui habitatis terram austri cum panibus occurrite fugienti
    <verse number="15" style="v"/>a facie enim gladiorum fugerunt a facie gladii inminentis a facie arcus extenti a facie gravis proelii
    <verse number="16" style="v"/>quoniam haec dicit Dominus ad me adhuc in uno anno quasi in anno mercennarii et auferetur omnis gloria Cedar
    <verse number="17" style="v"/>et reliquiae numeri sagittariorum fortium de filiis Cedar inminuentur Dominus enim Deus Israhel locutus est
  </para>
  <chapter number="22" style="c"/>
  <para style="p">
    <verse number="1" style="v"/>onus vallis Visionis quidnam tibi quoque est quia ascendisti et tu omnis in tecta
    <verse number="2" style="v"/>clamoris plena urbs frequens civitas exultans interfecti tui non interfecti gladio nec mortui in bello
    <verse number="3" style="v"/>cuncti principes tui fugerunt simul dureque ligati sunt omnes qui inventi sunt vincti sunt pariter procul fugerunt
    <verse number="4" style="v"/>propterea dixi recedite a me amare flebo nolite incumbere ut consolemini me super vastitate filiae populi mei
    <verse number="5" style="v"/>dies enim interfectionis et conculcationis et fletuum Domino Deo exercituum in valle Visionis scrutans murum et magnificus super montem
    <verse number="6" style="v"/>et Aelam sumpsit faretram currum hominis equitis et parietem nudavit clypeus
    <verse number="7" style="v"/>et erunt electae valles tuae plenae quadrigarum et equites ponent sedes suas in porta
    <verse number="8" style="v"/>et revelabitur operimentum Iudae et videbis in die illa armamentarium domus saltus
    <verse number="9" style="v"/>et scissuras civitatis David videbitis quia multiplicatae sunt et congregastis aquas piscinae inferioris
    <verse number="10" style="v"/>et domos Hierusalem numerastis et destruxistis domos ad muniendum murum
    <verse number="11" style="v"/>et lacum fecistis inter duos muros et aquam piscinae veteris et non suspexistis ad eum qui fecerat eam et operatorem eius de longe non vidistis
    <verse number="12" style="v"/>et vocavit Dominus Deus exercituum in die illa ad fletum et ad planctum ad calvitium et ad cingulum sacci
    <verse number="13" style="v"/>et ecce gaudium et laetitia occidere vitulos et iugulare arietes comedere carnes et bibere vinum comedamus et bibamus cras enim moriemur
    <verse number="14" style="v"/>et revelata est in auribus meis Domini exercituum si dimittetur iniquitas haec vobis donec moriamini dicit Dominus Deus exercituum
    <verse number="15" style="v"/>haec dicit Dominus Deus exercituum vade ingredere ad eum qui habitat in tabernaculo ad Sobnam praepositum templi
    <verse number="16" style="v"/>quid tu hic aut quasi quis hic quia excidisti tibi hic sepulchrum excidisti in excelso memoriam diligenter in petra tabernaculum tibi
    <verse number="17" style="v"/>ecce Dominus asportari te faciet sicut asportatur gallus gallinacius et quasi amictum sic sublevabit te
    <verse number="18" style="v"/>coronans coronabit te tribulatione quasi pilam mittet te in terram latam et spatiosam ibi morieris et ibi erit currus gloriae tuae ignominia domus Domini tui
    <verse number="19" style="v"/>et expellam te de statione tua et de ministerio tuo deponam te
    <verse number="20" style="v"/>et erit in die illa vocabo servum meum Eliachim filium Helciae
    <verse number="21" style="v"/>et induam illum tunicam tuam et cingulo tuo confortabo eum et potestatem tuam dabo in manu eius et erit quasi pater habitantibus Hierusalem et domui Iuda
    <verse number="22" style="v"/>et dabo clavem domus David super umerum eius et aperiet et non erit qui claudat et claudet et non erit qui aperiat
    <verse number="23" style="v"/>et figam illum paxillum in loco fideli et erit in solium gloriae domui patris sui
    <verse number="24" style="v"/>et suspendent super eum omnem gloriam domus patris eius vasorum diversa genera omne vas parvulum a vasis craterarum usque ad omne vas musicorum
    <verse number="25" style="v"/>in die illo dicit Dominus exercituum auferetur paxillus qui fixus fuerat in loco fideli et frangetur et cadet et peribit quod pependerat in eo quia Dominus locutus est
  </para>
  <chapter number="23" style="c"/>
  <para style="p">
    <verse number="1" style="v"/>onus Tyri ululate naves maris quia vastata est domus unde venire consueverant de terra Cetthim revelatum est eis
    <verse number="2" style="v"/>tacete qui habitatis in insula negotiatio Sidonis transfretantes mare repleverunt te
    <verse number="3" style="v"/>in aquis multis semen Nili messis fluminis fruges eius et facta est negotiatio gentium
    <verse number="4" style="v"/>erubesce Sidon ait enim mare fortitudo maris dicens non parturivi et non peperi et non enutrivi iuvenes nec ad incrementum perduxi virgines
    <verse number="5" style="v"/>cum auditum fuerit in Aegypto dolebunt cum audierint de Tyro
    <verse number="6" style="v"/>transite maria ululate qui habitatis in insula
    <verse number="7" style="v"/>numquid non haec vestra est quae gloriabatur a diebus pristinis in antiquitate sua ducent eam pedes sui longe ad peregrinandum
    <verse number="8" style="v"/>quis cogitavit hoc super Tyrum quondam coronatam cuius negotiatores principes institores eius incliti terrae
    <verse number="9" style="v"/>Dominus exercituum cogitavit hoc ut detraheret superbiam omnis gloriae et ad ignominiam deduceret universos inclitos terrae
    <verse number="10" style="v"/>transi terram tuam quasi flumen filia maris non est cingulum ultra tibi
    <verse number="11" style="v"/>manum suam extendit super mare conturbavit regna Dominus mandavit adversum Chanaan ut contereret fortes eius
    <verse number="12" style="v"/>et dixit non adicies ultra ut glorieris calumniam sustinens virgo filia Sidonis in Cetthim consurgens transfreta ibi quoque non erit requies tibi
    <verse number="13" style="v"/>ecce terra Chaldeorum talis populus non fuit Assur fundavit eam in captivitatem transduxerunt robustos eius suffoderunt domos eius posuerunt eam in ruinam
    <verse number="14" style="v"/>ululate naves maris quia devastata est fortitudo vestra
    <verse number="15" style="v"/>et erit in die illa in oblivione eris o Tyre septuaginta annis sicut dies regis unius post septuaginta autem annos erit Tyro quasi canticum meretricis
    <verse number="16" style="v"/>sume citharam circui civitatem meretrix oblivioni tradita bene cane frequenta canticum ut memoria tui sit
    <verse number="17" style="v"/>et erit post septuaginta annos visitabit Dominus Tyrum et reducet eam ad mercedes suas et rursum fornicabitur cum universis regnis terrae super faciem terrae
    <verse number="18" style="v"/>et erunt negotiatio eius et mercedes eius sanctificatae Domino non condentur neque reponentur quia his qui habitaverint coram Domino erit negotiatio eius ut manducent in saturitatem et vestiantur usque ad vetustatem
  </para>
  <chapter number="24" style="c"/>
  <para style="p">
    <verse number="1" style="v"/>ecce Dominus dissipabit terram et nudabit eam et adfliget faciem eius et disperget habitatores eius
    <verse number="2" style="v"/>et erit sicut populus sic sacerdos et sicut servus sic dominus eius sicut ancilla sic domina eius sicut emens sic ille qui vendit sicut fenerator sic is qui mutuum accipit sicut qui repetit sic qui debet
    <verse number="3" style="v"/>dissipatione dissipabitur terra et direptione praedabitur Dominus enim locutus est verbum hoc
    <verse number="4" style="v"/>luxit et defluxit terra et infirmata est defluxit orbis infirmata est altitudo populi terrae
    <verse number="5" style="v"/>et terra interfecta est ab habitatoribus suis quia transgressi sunt leges mutaverunt ius dissipaverunt foedus sempiternum
    <verse number="6" style="v"/>propter hoc maledictio vorabit terram et peccabunt habitatores eius ideoque insanient cultores eius et relinquentur homines pauci
    <verse number="7" style="v"/>luxit vindemia infirmata est vitis ingemuerunt omnes qui laetabantur corde
    <verse number="8" style="v"/>cessavit gaudium tympanorum quievit sonitus laetantium conticuit dulcedo citharae
    <verse number="9" style="v"/>cum cantico non bibent vinum amara erit potio bibentibus illam
    <verse number="10" style="v"/>adtrita est civitas vanitatis clausa est omnis domus nullo introeunte
    <verse number="11" style="v"/>clamor erit super vino in plateis deserta est omnis laetitia translatum est gaudium terrae
    <verse number="12" style="v"/>relicta est in urbe solitudo et calamitas opprimet portas
    <verse number="13" style="v"/>quia haec erunt in medio terrae in medio populorum quomodo si paucae olivae quae remanserunt excutiantur ex olea et racemi cum fuerit finita vindemia
    <verse number="14" style="v"/>hii levabunt vocem suam atque laudabunt cum glorificatus fuerit Dominus hinnient de mari
    <verse number="15" style="v"/>propter hoc in doctrinis glorificate Dominum in insulis maris nomen Domini Dei Israhel
    <verse number="16" style="v"/>a finibus terrae laudes audivimus gloriam iusti et dixi secretum meum mihi secretum meum mihi vae mihi praevaricantes praevaricati sunt et praevaricatione transgressorum praevaricati sunt
    <verse number="17" style="v"/>formido et fovea et laqueus super te qui habitator es terrae
    <verse number="18" style="v"/>et erit qui fugerit a voce formidinis cadet in foveam et qui se explicuerit de fovea tenebitur laqueo quia cataractae de excelsis apertae sunt et concutientur fundamenta terrae
    <verse number="19" style="v"/>confractione confringetur terra contritione conteretur terra commotione commovebitur terra
    <verse number="20" style="v"/>agitatione agitabitur terra sicut ebrius et auferetur quasi tabernaculum unius noctis et gravabit eam iniquitas sua et corruet et non adiciet ut resurgat
    <verse number="21" style="v"/>et erit in die illa visitabit Dominus super militiam caeli in excelso et super reges terrae qui sunt super terram
    <verse number="22" style="v"/>et congregabuntur in congregationem unius fascis in lacum et cludentur ibi in carcerem et post multos dies visitabuntur
    <verse number="23" style="v"/>et erubescet luna et confundetur sol cum regnaverit Dominus exercituum in monte Sion et in Hierusalem et in conspectu senum suorum fuerit glorificatus
  </para>
  <chapter number="25" style="c"/>
  <para style="p">
    <verse number="1" style="v"/>Domine Deus meus es tu exaltabo te confitebor nomini tuo quoniam fecisti mirabilia cogitationes antiquas fideles amen
    <verse number="2" style="v"/>quia posuisti civitatem in tumulum urbem fortem in ruinam domum alienorum ut non sit civitas et in sempiternum non aedificetur
    <verse number="3" style="v"/>super hoc laudabit te populus fortis civitas gentium robustarum timebit te
    <verse number="4" style="v"/>quia factus es fortitudo pauperi fortitudo egeno in tribulatione sua spes a turbine umbraculum ab aestu spiritus enim robustorum quasi turbo inpellens parietem
    <verse number="5" style="v"/>sicut aestum in siti tumultum alienorum humiliabis et quasi calore sub nube torrente propaginem fortium marcescere facies
    <verse number="6" style="v"/>et faciet Dominus exercituum omnibus populis in monte hoc convivium pinguium convivium vindemiae pinguium medullatorum vindemiae defecatae
    <verse number="7" style="v"/>et praecipitabit in monte isto faciem vinculi conligati super omnes populos et telam quam orditus est super universas nationes
    <verse number="8" style="v"/>praecipitabit mortem in sempiternum et auferet Dominus Deus lacrimam ab omni facie et obprobrium populi sui auferet de universa terra quia Dominus locutus est
    <verse number="9" style="v"/>et dicet in die illa ecce Deus noster iste expectavimus eum et salvabit nos iste Dominus sustinuimus eum exultabimus et laetabimur in salutari eius
    <verse number="10" style="v"/>quia requiescet manus Domini in monte isto et triturabitur Moab sub eo sicuti teruntur paleae in plaustro
    <verse number="11" style="v"/>et extendet manus suas sub eo sicut extendit natans ad natandum et humiliabit gloriam eius cum adlisione manuum eius
    <verse number="12" style="v"/>et munimenta sublimium murorum tuorum concident et humiliabuntur et detrahentur in terram usque ad pulverem
  </para>
  <chapter number="26" style="c"/>
  <para style="p">
    <verse number="1" style="v"/>in die illa cantabitur canticum istud in terra Iuda urbs fortitudinis nostrae salvator ponetur in ea murus et antemurale
    <verse number="2" style="v"/>aperite portas et ingrediatur gens iusta custodiens veritatem
    <verse number="3" style="v"/>vetus error abiit servabis pacem pacem quia in te speravimus
    <verse number="4" style="v"/>sperastis in Domino in saeculis aeternis in Domino Deo forti in perpetuum
    <verse number="5" style="v"/>quia incurvabit habitantes in excelso civitatem sublimem humiliabit humiliabit eam usque ad terram detrahet eam usque ad pulverem
    <verse number="6" style="v"/>conculcabit eam pes pedes pauperis gressus egenorum
    <verse number="7" style="v"/>semita iusti recta est rectus callis iusti ad ambulandum
    <verse number="8" style="v"/>et in semita iudiciorum tuorum Domine sustinuimus te nomen tuum et memoriale tuum in desiderio animae
    <verse number="9" style="v"/>anima mea desideravit te in nocte sed et spiritu meo in praecordiis meis de mane vigilabo ad te cum feceris iudicia tua in terra iustitiam discent habitatores orbis
    <verse number="10" style="v"/>misereamur impio et non discet iustitiam in terra sanctorum inique gessit et non videbit gloriam Domini
    <verse number="11" style="v"/>Domine exaltetur manus tua et non videant videant et confundantur zelantes populi et ignis hostes tuos devoret
    <verse number="12" style="v"/>Domine dabis pacem nobis omnia enim opera nostra operatus es nobis
    <verse number="13" style="v"/>Domine Deus noster possederunt nos domini absque te tantum in te recordemur nominis tui
    <verse number="14" style="v"/>morientes non vivant gigantes non resurgant propterea visitasti et contrivisti eos et perdidisti omnem memoriam eorum
    <verse number="15" style="v"/>indulsisti genti Domine indulsisti genti numquid glorificatus es elongasti omnes terminos terrae
    <verse number="16" style="v"/>Domine in angustia requisierunt te in tribulatione murmuris doctrina tua eis
    <verse number="17" style="v"/>sicut quae concipit cum adpropinquaverit ad partum dolens clamat in doloribus suis sic facti sumus a facie tua Domine
    <verse number="18" style="v"/>concepimus et quasi parturivimus et peperimus spiritum salutes non fecimus in terra ideo non ceciderunt habitatores terrae
    <verse number="19" style="v"/>vivent mortui tui interfecti mei resurgent expergiscimini et laudate qui habitatis in pulvere quia ros lucis ros tuus et terram gigantum detrahes in ruinam
    <verse number="20" style="v"/>vade populus meus intra in cubicula tua claude ostia tua super te abscondere modicum ad momentum donec pertranseat indignatio
    <verse number="21" style="v"/>ecce enim Dominus egreditur de loco suo ut visitet iniquitatem habitatoris terrae contra eum et revelabit terra sanguinem suum et non operiet ultra interfectos suos
  </para>
  <chapter number="27" style="c"/>
  <para style="p">
    <verse number="1" style="v"/>in die illo visitabit Dominus in gladio suo duro et grandi et forti super Leviathan serpentem vectem et super Leviathan serpentem tortuosum et occidet cetum qui in mari est
    <verse number="2" style="v"/>in die illa vinea meri cantabit ei
    <verse number="3" style="v"/>ego Dominus qui servo eam repente propinabo ei ne forte visitetur contra eam nocte et die servo eam
    <verse number="4" style="v"/>indignatio non est mihi quis dabit me spinam et veprem in proelio gradiar super eam succendam eam pariter
    <verse number="5" style="v"/>an potius tenebit fortitudinem meam faciet pacem mihi pacem faciet mihi
    <verse number="6" style="v"/>qui egrediuntur impetu ad Iacob florebit et germinabit Israhel et implebunt faciem orbis semine
    <verse number="7" style="v"/>numquid iuxta plagam percutientis se percussit eum aut sicut occidit interfectos eius sic occisus est
    <verse number="8" style="v"/>in mensura contra mensuram cum abiecta fuerit iudicabis eam meditata est in spiritu suo duro per diem aestus
    <verse number="9" style="v"/>idcirco super hoc dimittetur iniquitas domui Iacob et iste omnis fructus ut auferatur peccatum eius cum posuerit omnes lapides altaris sicut lapides cineris adlisos non stabunt luci et delubra
    <verse number="10" style="v"/>civitas enim munita desolata erit speciosa relinquetur et dimittetur quasi desertum ibi pascetur vitulus et ibi accubabit et consumet summitates eius
    <verse number="11" style="v"/>in siccitate messis illius conterentur mulieres venientes et docentes eam non est enim populus sapiens propterea non miserebitur eius qui fecit eum et qui formavit eum non parcet ei
    <verse number="12" style="v"/>et erit in die illa percutiet Dominus ab alveo Fluminis usque ad torrentem Aegypti et vos congregabimini unus et unus filii Israhel
    <verse number="13" style="v"/>et erit in die illa clangetur in tuba magna et venient qui perditi fuerant de terra Assyriorum et qui eiecti erant in terra Aegypti et adorabunt Dominum in monte sancto in Hierusalem
  </para>
  <chapter number="28" style="c"/>
  <para style="p">
    <verse number="1" style="v"/>vae coronae superbiae ebriis Ephraim et flori decidenti gloriae exultationis eius qui erant in vertice vallis pinguissimae errantes a vino
    <verse number="2" style="v"/>ecce validus et fortis Domini sicut impetus grandinis turbo confringens sicut impetus aquarum multarum inundantium et emissarum super terram spatiosam
    <verse number="3" style="v"/>pedibus conculcabitur corona superbiae ebriorum Ephraim
    <verse number="4" style="v"/>et erit flos decidens gloriae exultationis eius qui est super verticem vallis pinguium quasi temporaneum ante maturitatem autumni quod cum aspexerit videns statim ut manu tenuerit devorabit illud
    <verse number="5" style="v"/>in die illa erit Dominus exercituum corona gloriae et sertum exultationis residuo populi sui
    <verse number="6" style="v"/>et spiritus iudicii sedenti super iudicium et fortitudo revertentibus de bello ad portam
    <verse number="7" style="v"/>verum hii quoque prae vino nescierunt et prae ebrietate erraverunt sacerdos et propheta nescierunt prae ebrietate absorti sunt a vino erraverunt in ebrietate nescierunt videntem ignoraverunt iudicium
    <verse number="8" style="v"/>omnes enim mensae repletae sunt vomitu sordiumque ita ut non esset ultra locus
    <verse number="9" style="v"/>quem docebit scientiam et quem intellegere faciet auditum ablactatos a lacte apulsos ab uberibus
    <verse number="10" style="v"/>quia manda remanda manda remanda expecta reexpecta expecta reexpecta modicum ibi modicum ibi
    <verse number="11" style="v"/>in loquella enim labii et lingua altera loquetur ad populum istum
    <verse number="12" style="v"/>cui dixit haec requies reficite lassum et hoc est meum refrigerium et noluerunt audire
    <verse number="13" style="v"/>et erit eis verbum Domini manda remanda manda remanda expecta reexpecta expecta reexpecta modicum ibi modicum ibi ut vadant et cadant retrorsum et conterantur et inlaqueentur et capiantur
    <verse number="14" style="v"/>propter hoc audite verbum Domini viri inlusores qui dominamini super populum meum qui est in Hierusalem
    <verse number="15" style="v"/>dixistis enim percussimus foedus cum morte et cum inferno fecimus pactum flagellum inundans cum transierit non veniet super nos quia posuimus mendacium spem nostram et mendacio protecti sumus
    <verse number="16" style="v"/>idcirco haec dicit Dominus Deus ecce ego mittam in fundamentis Sion lapidem lapidem probatum angularem pretiosum in fundamento fundatum qui crediderit non festinet
    <verse number="17" style="v"/>et ponam iudicium in pondere et iustitiam in mensura et subvertet grando spem mendacii et protectionem aquae inundabunt
    <verse number="18" style="v"/>et delebitur foedus vestrum cum morte et pactum vestrum cum inferno non stabit flagellum inundans cum transierit eritis ei in conculcationem
    <verse number="19" style="v"/>quandocumque pertransierit tollet vos quoniam mane diluculo pertransibit in die et in nocte et tantummodo sola vexatio intellectum dabit auditui
    <verse number="20" style="v"/>coangustatum est enim stratum ita ut alter decidat et pallium breve utrumque operire non potest
    <verse number="21" style="v"/>sicut enim in monte Divisionum stabit Dominus sicut in valle quae est in Gabao irascetur ut faciat opus suum alienum opus eius ut operetur opus suum peregrinum est opus ab eo
    <verse number="22" style="v"/>et nunc nolite inludere ne forte constringantur vincula vestra consummationem enim et adbreviationem audivi a Domino Deo exercituum super universam terram
    <verse number="23" style="v"/>auribus percipite et audite vocem meam adtendite et audite eloquium meum
    <verse number="24" style="v"/>numquid tota die arabit arans ut serat proscindet et sariet humum suam
    <verse number="25" style="v"/>nonne cum adaequaverit faciem eius seret gith et cyminum sparget et ponet triticum per ordinem et hordeum et milium et viciam in finibus suis
    <verse number="26" style="v"/>et erudiet eum illud in iudicio Deus suus docebit eum illud
    <verse number="27" style="v"/>non enim in serris triturabitur gith nec rota plaustri super cyminum circumiet sed in virga excutietur gith et cyminum in baculo
    <verse number="28" style="v"/>panis autem comminuetur verum non in perpetuum triturans triturabit illum neque vexabit eum rota plaustri nec in ungulis suis comminuet eum
    <verse number="29" style="v"/>et hoc a Domino Deo exercituum exivit ut mirabile faceret consilium et magnificaret iustitiam
  </para>
  <chapter number="29" style="c"/>
  <para style="p">
    <verse number="1" style="v"/>vae Arihel Arihel civitas quam circumdedit David additus est annus ad annum sollemnitates evolutae sunt
    <verse number="2" style="v"/>et circumvallabo Arihel et erit tristis et maerens et erit mihi quasi Arihel
    <verse number="3" style="v"/>et circumdabo quasi spheram in circuitu tuo et iaciam contra te aggerem et munimenta ponam in obsidionem tuam
    <verse number="4" style="v"/>humiliaberis de terra loqueris et de humo audietur eloquium tuum et erit quasi pythonis de terra vox tua et de humo eloquium tuum mussitabit
    <verse number="5" style="v"/>et erit sicut pulvis tenuis multitudo ventilantium te et sicut favilla pertransiens multitudo eorum qui contra te praevaluerunt
    <verse number="6" style="v"/>eritque repente confestim a Domino exercituum visitabitur in tonitru et commotione terrae et voce magna turbinis et tempestatis et flammae ignis devorantis
    <verse number="7" style="v"/>et erit sicut somnium visionis nocturnae multitudo omnium gentium quae dimicaverunt contra Arihel et omnes qui militaverunt et obsederunt et praevaluerunt adversus eam
    <verse number="8" style="v"/>et sicuti somniat esuriens et comedit cum autem fuerit expertus vacua est anima eius et sicut somniat sitiens et bibit et postquam fuerit expergefactus lassus adhuc sitit et anima eius vacua est sic erit multitudo omnium gentium quae dimicaverunt contra montem Sion
    <verse number="9" style="v"/>obstupescite et admiramini fluctuate et vacillate inebriamini et non a vino movemini et non ebrietate
    <verse number="10" style="v"/>quoniam miscuit vobis Dominus spiritum soporis claudet oculos vestros prophetas et principes vestros qui vident visiones operiet
    <verse number="11" style="v"/>et erit vobis visio omnium sicut verba libri signati quem cum dederint scienti litteras dicent lege istum et respondebit non possum signatus est enim
    <verse number="12" style="v"/>et dabitur liber nescienti litteras diceturque ei lege et respondebit nescio litteras
    <verse number="13" style="v"/>et dixit Dominus eo quod adpropinquat populus iste ore suo et labiis suis glorificat me cor autem eius longe est a me et timuerunt me mandato hominum et doctrinis
    <verse number="14" style="v"/>ideo ecce ego addam ut admirationem faciam populo huic miraculo grandi et stupendo peribit enim sapientia a sapientibus eius et intellectus prudentium eius abscondetur
    <verse number="15" style="v"/>vae qui profundi estis corde ut a Domino abscondatis consilium quorum sunt in tenebris opera et dicunt quis videt nos et quis novit nos
    <verse number="16" style="v"/>perversa est haec vestra cogitatio quasi lutum contra figulum cogitet et dicat opus factori suo non fecisti me et figmentum dicat fictori suo non intellegis
    <verse number="17" style="v"/>nonne adhuc in modico et in brevi convertetur Libanus in Chermel et Chermel in saltum reputabitur
    <verse number="18" style="v"/>et audient in die illa surdi verba libri et de tenebris et caligine oculi caecorum videbunt
    <verse number="19" style="v"/>et addent mites in Domino laetitiam et pauperes homines in Sancto Israhel exultabunt
    <verse number="20" style="v"/>quoniam defecit qui praevalebat consummatus est inlusor et succisi sunt omnes qui vigilabant super iniquitatem
    <verse number="21" style="v"/>qui peccare faciebant homines in verbo et arguentem in porta subplantabant et declinaverunt frustra a iusto
    <verse number="22" style="v"/>propter hoc haec dicit Dominus ad domum Iacob qui redemit Abraham non modo confundetur Iacob nec modo vultus eius erubescet
    <verse number="23" style="v"/>sed cum viderit filios suos opera manuum mearum in medio sui sanctificantes nomen meum et sanctificabunt Sanctum Iacob et Deum Israhel praedicabunt
    <verse number="24" style="v"/>et scient errantes spiritu intellectum et mussitatores discent legem
  </para>
  <chapter number="30" style="c"/>
  <para style="p">
    <verse number="1" style="v"/>vae filii desertores dicit Dominus ut faceretis consilium et non ex me et ordiremini telam et non per spiritum meum ut adderetur peccatum super peccatum
    <verse number="2" style="v"/>qui ambulatis ut descendatis in Aegyptum et os meum non interrogastis sperantes auxilium in fortitudine Pharao et habentes fiduciam in umbra Aegypti
    <verse number="3" style="v"/>et erit vobis fortitudo Pharaonis in confusionem et fiducia umbrae Aegypti in ignominiam
    <verse number="4" style="v"/>erant enim in Tanis principes tui et nuntii tui usque ad Anes pervenerunt
    <verse number="5" style="v"/>omnes confusi sunt super populo qui eis prodesse non potuit non fuerunt in auxilium et in aliquam utilitatem sed in confusionem et obprobrium
    <verse number="6" style="v"/>onus iumentorum austri in terra tribulationis et angustiae leaena et leo ex eis vipera et regulus volans portantes super umeros iumentorum divitias suas et super gibbum camelorum thesauros suos ad populum qui eis prodesse non poterit
    <verse number="7" style="v"/>Aegyptus enim frustra et vane auxiliabitur ideo clamavi super hoc superbia tantum est quiesce
    <verse number="8" style="v"/>nunc ingressus scribe eis super buxum et in libro diligenter exara illud et erit in die novissimo in testimonium usque ad aeternum
    <verse number="9" style="v"/>populus enim ad iracundiam provocans est et filii mendaces filii nolentes audire legem Domini
    <verse number="10" style="v"/>qui dicunt videntibus nolite videre et aspicientibus nolite aspicere nobis ea quae recta sunt loquimini nobis placentia videte nobis errores
    <verse number="11" style="v"/>auferte a me viam declinate a me semitam cesset a facie nostra Sanctus Israhel
    <verse number="12" style="v"/>propterea haec dicit Sanctus Israhel pro eo quod reprobastis verbum hoc et sperastis in calumniam et tumultum et innixi estis super eo
    <verse number="13" style="v"/>propterea erit vobis iniquitas haec sicut interruptio cadens et requisita in muro excelso quoniam subito dum non speratur veniet contritio eius
    <verse number="14" style="v"/>et comminuetur sicut conteritur lagoena figuli contritione pervalida et non invenietur de fragmentis eius testa in qua portetur igniculus de incendio aut hauriatur parum aquae de fovea
    <verse number="15" style="v"/>quia haec dicit Dominus Deus Sanctus Israhel si revertamini et quiescatis salvi eritis in silentio et in spe erit fortitudo vestra et noluistis
    <verse number="16" style="v"/>et dixistis nequaquam sed ad equos fugiemus ideo fugietis et super veloces ascendemus ideo veloces erunt qui persequentur vos
    <verse number="17" style="v"/>mille homines a facie terroris unius et a facie terroris quinque fugietis donec relinquamini quasi malus navis in vertice montis et quasi signum super collem
    <verse number="18" style="v"/>propterea expectat Dominus ut misereatur vestri et ideo exaltabitur parcens vobis quia Deus iudicii Dominus beati omnes qui expectant eum
    <verse number="19" style="v"/>populus enim Sion habitabit in Hierusalem plorans nequaquam plorabis miserans miserebitur tui ad vocem clamoris tui statim ut audierit respondebit tibi
    <verse number="20" style="v"/>et dabit vobis Dominus panem artum et aquam brevem et non faciet avolare a te ultra doctorem tuum et erunt oculi tui videntes praeceptorem tuum
    <verse number="21" style="v"/>et aures tuae audient verbum post tergum monentis haec via ambulate in ea neque ad dexteram neque ad sinistram
    <verse number="22" style="v"/>et contaminabis lamminas sculptilium argenti tui et vestimentum conflatilis auri tui et disperges ea sicut inmunditiam menstruatae egredere dices ei
    <verse number="23" style="v"/>et dabitur pluvia semini tuo ubicumque seminaveris in terra et panis frugum terrae erit uberrimus et pinguis pascetur in possessione tua in die illo agnus spatiose
    <verse number="24" style="v"/>et tauri tui et pulli asinorum qui operantur terram commixtum migma comedent sic in area ut ventilatum est
    <verse number="25" style="v"/>et erunt super omnem montem excelsum et super omnem collem elevatum rivi currentium aquarum in die interfectionis multorum cum ceciderint turres
    <verse number="26" style="v"/>et erit lux lunae sicut lux solis et lux solis erit septempliciter sicut lux septem dierum in die qua alligaverit Dominus vulnus populi sui et percussuram plagae eius sanaverit
    <verse number="27" style="v"/>ecce nomen Domini venit de longinquo ardens furor eius et gravis ad portandum labia eius repleta sunt indignatione et lingua eius quasi ignis devorans
    <verse number="28" style="v"/>spiritus eius velut torrens inundans usque ad medium colli ad perdendas gentes in nihilum et frenum erroris quod erat in maxillis populorum
    <verse number="29" style="v"/>canticum erit vobis sicut nox sanctificatae sollemnitatis et laetitia cordis sicut qui pergit cum tibia ut intret in montem Domini ad Fortem Israhel
    <verse number="30" style="v"/>et auditam faciet Dominus gloriam vocis suae et terrorem brachii sui ostendet in comminatione furoris et flamma ignis devorantis adlidet in turbine et in lapide grandinis
    <verse number="31" style="v"/>a voce enim Domini pavebit Assur virga percussus
    <verse number="32" style="v"/>et erit transitus virgae fundatus quam requiescere faciet Dominus super eum in tympanis et in citharis et in bellis praecipuis expugnabit eos
    <verse number="33" style="v"/>praeparata est enim ab heri Thofeth a rege praeparata profunda et dilatata nutrimenta eius ignis et ligna multa flatus Domini sicut torrens sulphuris succendens eam
  </para>
  <chapter number="31" style="c"/>
  <para style="p">
    <verse number="1" style="v"/>vae qui descendunt in Aegyptum ad auxilium in equis sperantes et habentes fiduciam super quadrigis quia multae sunt et super equitibus quia praevalidi nimis et non sunt confisi super Sanctum Israhel et Dominum non requisierunt
    <verse number="2" style="v"/>ipse autem sapiens adduxit malum et verba sua non abstulit et consurget contra domum pessimorum et contra auxilium operantium iniquitatem
    <verse number="3" style="v"/>Aegyptus homo et non deus et equi eorum caro et non spiritus et Dominus inclinabit manum suam et corruet auxiliator et cadet cui praestatur auxilium simulque omnes consumentur
    <verse number="4" style="v"/>quia haec dicit Dominus ad me quomodo si rugiat leo et catulus leonis super praedam suam cum occurrerit ei multitudo pastorum a voce eorum non formidabit et a multitudine eorum non pavebit sic descendet Dominus exercituum ut proelietur super montem Sion et super collem eius
    <verse number="5" style="v"/>sicut aves volantes sic proteget Dominus exercituum Hierusalem protegens et liberans transiens et salvans
    <verse number="6" style="v"/>convertimini sicut in profundum recesseratis filii Israhel
    <verse number="7" style="v"/>in die enim illa abiciet vir idola argenti sui et idola auri sui quae fecerunt vobis manus vestrae in peccatum
    <verse number="8" style="v"/>et cadet Assur in gladio non viri et gladius non hominis vorabit eum et fugiet non a facie gladii et iuvenes eius vectigales erunt
    <verse number="9" style="v"/>et fortitudo eius a terrore transibit et pavebunt fugientes principes eius dixit Dominus cuius ignis est in Sion et caminus eius in Hierusalem
  </para>
  <chapter number="32" style="c"/>
  <para style="p">
    <verse number="1" style="v"/>ecce in iustitia regnabit rex et principes in iudicio praeerunt
    <verse number="2" style="v"/>et erit vir sicut qui absconditur a vento et celat se a tempestate sicut rivi aquarum in siti et umbra petrae prominentis in terra deserta
    <verse number="3" style="v"/>non caligabunt oculi videntium et aures audientium diligenter auscultabunt
    <verse number="4" style="v"/>et cor stultorum intelleget scientiam et lingua balborum velociter loquetur et plane
    <verse number="5" style="v"/>non vocabitur ultra is qui insipiens est princeps neque fraudulentus appellabitur maior
    <verse number="6" style="v"/>stultus enim fatua loquetur et cor eius faciet iniquitatem ut perficiat simulationem et loquatur ad Dominum fraudulenter et vacuefaciat animam esurientis et potum sitienti auferat
    <verse number="7" style="v"/>fraudulenti vasa pessima sunt ipse enim cogitationes concinnavit ad perdendos mites in sermone mendacii cum loqueretur pauper iudicium
    <verse number="8" style="v"/>princeps vero ea quae digna sunt principe cogitavit et ipse super duces stabit
    <verse number="9" style="v"/>mulieres opulentae surgite et audite vocem meam filiae confidentes percipite auribus eloquium meum
    <verse number="10" style="v"/>post dies et annum et vos conturbabimini confidentes consummata est enim vindemia collectio ultra non veniet
    <verse number="11" style="v"/>obstupescite opulentae conturbamini confidentes exuite vos et confundimini accingite lumbos vestros
    <verse number="12" style="v"/>super ubera plangite super regione desiderabili super vinea fertili
    <verse number="13" style="v"/>super humum populi mei spina et vepres ascendent quanto magis super omnes domos gaudii civitatis exultantis
    <verse number="14" style="v"/>domus enim dimissa est multitudo urbis relicta est tenebrae et palpatio factae sunt super speluncas usque in aeternum gaudium onagrorum pascua gregum
    <verse number="15" style="v"/>donec effundatur super nos spiritus de excelso et erit desertum in Chermel et Chermel in saltum reputabitur
    <verse number="16" style="v"/>et habitabit in solitudine iudicium et iustitia in Chermel sedebit
    <verse number="17" style="v"/>et erit opus iustitiae pax et cultus iustitiae silentium et securitas usque in sempiternum
    <verse number="18" style="v"/>et sedebit populus meus in pulchritudine pacis et in tabernaculis fiduciae et in requie opulenta
    <verse number="19" style="v"/>grando autem in descensione saltus et humilitate humiliabitur civitas
    <verse number="20" style="v"/>beati qui seminatis super omnes aquas inmittentes pedem bovis et asini
  </para>
  <chapter number="33" style="c"/>
  <para style="p">
    <verse number="1" style="v"/>vae qui praedaris nonne et ipse praedaberis et qui spernis nonne et ipse sperneris cum consummaveris depraedationem depraedaberis cum fatigatus desiveris contemnere contemneris
    <verse number="2" style="v"/>Domine miserere nostri te expectavimus esto brachium eorum in mane et salus nostra in tempore tribulationis
    <verse number="3" style="v"/>a voce angeli fugerunt populi ab exaltatione tua dispersae sunt gentes
    <verse number="4" style="v"/>et congregabuntur spolia vestra sicut colligitur brucus velut cum fossae plenae fuerint de eo
    <verse number="5" style="v"/>magnificatus est Dominus quoniam habitavit in excelso implevit Sion iudicio et iustitia
    <verse number="6" style="v"/>et erit fides in temporibus tuis divitiae salutis sapientia et scientia timor Domini ipse thesaurus eius
    <verse number="7" style="v"/>ecce videntes clamabunt foris angeli pacis amare flebunt
    <verse number="8" style="v"/>dissipatae sunt viae cessavit transiens per semitam irritum factum est pactum proiecit civitates non reputavit homines
    <verse number="9" style="v"/>luxit et elanguit terra confusus est Libanus et obsorduit et factus est Saron sicut desertum et concussa est Basan et Carmelus
    <verse number="10" style="v"/>nunc consurgam dicit Dominus nunc exaltabor nunc sublevabor
    <verse number="11" style="v"/>concipietis ardorem parietis stipulam spiritus vester ut ignis vorabit vos
    <verse number="12" style="v"/>et erunt populi quasi de incendio cinis spinae congregatae igni conburentur
    <verse number="13" style="v"/>audite qui longe estis quae fecerim et cognoscite vicini fortitudinem meam
    <verse number="14" style="v"/>conterriti sunt in Sion peccatores possedit tremor hypocritas quis poterit habitare de vobis cum igne devorante quis habitabit ex vobis cum ardoribus sempiternis
    <verse number="15" style="v"/>qui ambulat in iustitiis et loquitur veritates qui proicit avaritiam ex calumnia et excutit manus suas ab omni munere qui obturat aures suas ne audiat sanguinem et claudit oculos suos ne videat malum
    <verse number="16" style="v"/>iste in excelsis habitabit munimenta saxorum sublimitas eius panis ei datus est aquae eius fideles sunt
    <verse number="17" style="v"/>regem in decore suo videbunt oculi eius cernent terram de longe
    <verse number="18" style="v"/>cor tuum meditabitur timorem ubi est litteratus ubi legis verba ponderans ubi doctor parvulorum
    <verse number="19" style="v"/>populum inpudentem non videbis populum alti sermonis ita ut non possis intellegere disertitudinem linguae eius in quo nulla est sapientia
    <verse number="20" style="v"/>respice Sion civitatem sollemnitatis nostrae oculi tui videbunt Hierusalem habitationem opulentam tabernaculum quod nequaquam transferri poterit nec auferentur clavi eius in sempiternum et omnes funiculi eius non rumpentur
    <verse number="21" style="v"/>quia solummodo ibi magnificus Dominus noster locus fluviorum rivi latissimi et patentes non transibit per eum navis remigum neque trieris magna transgredietur eum
    <verse number="22" style="v"/>Dominus enim iudex noster Dominus legifer noster Dominus rex noster ipse salvabit nos
    <verse number="23" style="v"/>laxati sunt funiculi tui sed non praevalebunt sic erit malus tuus ut dilatare signum non queas tunc dividentur spolia praedarum multarum claudi diripient rapinam
    <verse number="24" style="v"/>nec dicet vicinus elangui populus qui habitat in ea auferetur ab eo iniquitas
  </para>
  <chapter number="34" style="c"/>
  <para style="p">
    <verse number="1" style="v"/>accedite gentes et audite et populi adtendite audiat terra et plenitudo eius orbis et omne germen eius
    <verse number="2" style="v"/>quia indignatio Domini super omnes gentes et furor super universam militiam eorum interfecit eos et dedit eos in occisionem
    <verse number="3" style="v"/>interfecti eorum proicientur et de cadaveribus eorum ascendet fetor tabescent montes sanguine eorum
    <verse number="4" style="v"/>et tabescet omnis militia caelorum et conplicabuntur sicut liber caeli et omnis militia eorum defluet sicut defluit folium de vinea et de ficu
    <verse number="5" style="v"/>quoniam inebriatus est in caelo gladius meus ecce super Idumeam descendet et super populum interfectionis meae ad iudicium
    <verse number="6" style="v"/>gladius Domini repletus est sanguine incrassatus est adipe de sanguine agnorum et hircorum de sanguine medullatorum arietum victima enim Domini in Bosra et interfectio magna in terra Edom
    <verse number="7" style="v"/>et descendent unicornes cum eis et tauri cum potentibus inebriabitur terra eorum sanguine et humus eorum adipe pinguium
    <verse number="8" style="v"/>quia dies ultionis Domini annus retributionum iudicii Sion
    <verse number="9" style="v"/>et convertentur torrentes eius in picem et humus eius in sulphur et erit terra eius in picem ardentem
    <verse number="10" style="v"/>nocte et die non extinguetur in sempiternum ascendet fumus eius a generatione in generationem desolabitur in saeculum saeculorum non erit transiens per eam
    <verse number="11" style="v"/>et possidebunt illam onocrotalus et ericius et ibis et corvus habitabunt in ea et extendetur super eam mensura ut redigatur ad nihilum et perpendiculum in desolationem
    <verse number="12" style="v"/>nobiles eius non erunt ibi regem potius invocabunt et omnes principes eius erunt in nihilum
    <verse number="13" style="v"/>et orientur in domibus eius spinae et urticae et paliurus in munitionibus eius et erit cubile draconum et pascua strutionum
    <verse number="14" style="v"/>et occurrent daemonia onocentauris et pilosus clamabit alter ad alterum ibi cubavit lamia et invenit sibi requiem
    <verse number="15" style="v"/>ibi habuit foveam ericius et enutrivit catulos et circumfodit et fovit in umbra eius illuc congregati sunt milvi alter ad alterum
    <verse number="16" style="v"/>requirite diligenter in libro Domini et legite unum ex eis non defuit alter ad alterum non quaesivit quia quod ex ore meo procedit ille mandavit et spiritus eius ipse congregavit ea
    <verse number="17" style="v"/>et ipse misit eis sortem et manus eius divisit eam illis in mensuram usque in aeternum possidebunt eam in generatione et generatione habitabunt in ea
  </para>
  <chapter number="35" style="c"/>
  <para style="p">
    <verse number="1" style="v"/>laetabitur deserta et invia et exultabit solitudo et florebit quasi lilium
    <verse number="2" style="v"/>germinans germinabit et exultabit laetabunda et laudans gloria Libani data est ei decor Carmeli et Saron ipsi videbunt gloriam Domini et decorem Dei nostri
    <verse number="3" style="v"/>confortate manus dissolutas et genua debilia roborate
    <verse number="4" style="v"/>dicite pusillanimis confortamini nolite timere ecce Deus vester ultionem adducet retributionis Deus ipse veniet et salvabit vos
    <verse number="5" style="v"/>tunc aperientur oculi caecorum et aures surdorum patebunt
    <verse number="6" style="v"/>tunc saliet sicut cervus claudus et aperta erit lingua mutorum quia scissae sunt in deserto aquae et torrentes in solitudine
    <verse number="7" style="v"/>et quae erat arida in stagnum et sitiens in fontes aquarum in cubilibus in quibus prius dracones habitabant orietur viror calami et iunci
    <verse number="8" style="v"/>et erit ibi semita et via et via sancta vocabitur non transibit per eam pollutus et haec erit nobis directa via ita ut stulti non errent per eam
    <verse number="9" style="v"/>non erit ibi leo et mala bestia non ascendet per eam nec invenietur ibi et ambulabunt qui liberati fuerint
    <verse number="10" style="v"/>et redempti a Domino convertentur et venient in Sion cum laude et laetitia sempiterna super caput eorum gaudium et laetitiam obtinebunt et fugiet dolor et gemitus
  </para>
  <chapter number="36" style="c"/>
  <para style="p">
    <verse number="1" style="v"/>et factum est in quartodecimo anno regis Ezechiae ascendit Sennacherib rex Assyriorum super omnes civitates Iuda munitas et cepit eas
    <verse number="2" style="v"/>et misit rex Assyriorum Rabsacen de Lachis in Hierusalem ad regem Ezechiam in manu gravi et stetit in aquaeductu piscinae superioris in via agri Fullonis
    <verse number="3" style="v"/>et egressus est ad eum Eliachim filius Helciae qui erat super domum et Sobna scriba et Ioae filius Asaph a commentariis
    <verse number="4" style="v"/>et dixit ad eos Rabsaces dicite Ezechiae haec dicit rex magnus rex Assyriorum quae est ista fiducia qua confidis
    <verse number="5" style="v"/>aut quo consilio vel fortitudine rebellare disponis super quem habes fiduciam quia recessisti a me
    <verse number="6" style="v"/>ecce confidis super baculum harundineum confractum istum super Aegyptum cui si innisus fuerit homo intrabit in manu eius et perforabit eam sic Pharao rex Aegypti omnibus qui confidunt in eo
    <verse number="7" style="v"/>quod si responderis mihi in Domino Deo nostro confidimus nonne ipse est cuius abstulit Ezechias excelsa et altaria et dixit Iudae et Hierusalem coram altari isto adorabitis
    <verse number="8" style="v"/>et nunc trade te domino meo regi Assyriorum et dabo tibi duo milia equorum nec poteris ex te praebere ascensores eorum
    <verse number="9" style="v"/>et quomodo sustinebis faciem iudicis unius loci ex servis domini mei minoribus quod si confidis in Aegypto in quadriga et in equitibus
    <verse number="10" style="v"/>et nunc numquid sine Domino ascendi ad terram istam ut disperderem eam Dominus dixit ad me ascende super terram istam et disperde eam
    <verse number="11" style="v"/>et dixit Eliachim et Sobna et Ioae ad Rabsacen loquere ad servos tuos syra lingua intellegimus enim ne loquaris ad nos iudaice in auribus populi qui est super murum
    <verse number="12" style="v"/>et dixit ad eos Rabsaces numquid ad dominum tuum et ad te misit me dominus meus ut loquerer omnia verba ista et non potius ad viros qui sedent in muro ut comedant stercora sua et bibant urinam pedum suorum vobiscum
    <verse number="13" style="v"/>et stetit Rabsaces et clamavit voce magna iudaice et dixit audite verba regis magni regis Assyriorum
    <verse number="14" style="v"/>haec dicit rex non seducat vos Ezechias quia non poterit eruere vos
    <verse number="15" style="v"/>et non vobis tribuat fiduciam Ezechias super Domino dicens eruens liberabit nos Dominus non dabitur civitas ista in manu regis Assyriorum
    <verse number="16" style="v"/>nolite audire Ezechiam haec enim dicit rex Assyriorum facite mecum benedictionem et egredimini ad me et comedite unusquisque vineam suam et unusquisque ficum suam et bibite unusquisque aquam cisternae suae
    <verse number="17" style="v"/>donec veniam et tollam vos ad terram quae est ut terra vestra terram frumenti et vini terram panum et vinearum
    <verse number="18" style="v"/>ne conturbet vos Ezechias dicens Dominus liberabit nos numquid liberaverunt dii gentium unusquisque terram suam de manu regis Assyriorum
    <verse number="19" style="v"/>ubi est deus Emath et Arfad ubi est deus Seffarvaim numquid liberaverunt Samariam de manu mea
    <verse number="20" style="v"/>quis est ex omnibus diis terrarum istarum qui eruerit terram suam de manu mea ut eruat Dominus Hierusalem de manu mea
    <verse number="21" style="v"/>et siluerunt et non responderunt ei verbum mandaverat enim rex dicens ne respondeatis ei
    <verse number="22" style="v"/>et ingressus est Eliachim filius Helciae qui erat super domum et Sobna scriba et Ioae filius Asaph a commentariis ad Ezechiam scissis vestibus et nuntiaverunt ei verba Rabsacis
  </para>
  <chapter number="37" style="c"/>
  <para style="p">
    <verse number="1" style="v"/>et factum est cum audisset rex Ezechias scidit vestimenta sua et obvolutus est sacco et intravit in domum Domini
    <verse number="2" style="v"/>et misit Eliachim qui erat super domum et Sobnam scribam et seniores de sacerdotibus opertos saccis ad Isaiam filium Amos prophetam
    <verse number="3" style="v"/>et dixerunt ad eum haec dicit Ezechias dies tribulationis et correptionis et blasphemiae dies haec quia venerunt filii usque ad partum et virtus non est parienti
    <verse number="4" style="v"/>si quo modo audiat Dominus Deus tuus verba Rabsaces quem misit rex Assyriorum dominus suus ad blasphemandum Deum viventem et obprobrandum sermonibus quos audivit Dominus Deus tuus leva ergo orationem pro reliquiis quae reppertae sunt
    <verse number="5" style="v"/>et venerunt servi regis Ezechiae ad Isaiam
    <verse number="6" style="v"/>et dixit ad eos Isaias haec dicetis domino vestro haec dicit Dominus ne timeas a facie verborum quae audisti quibus blasphemaverunt pueri regis Assyriorum me
    <verse number="7" style="v"/>ecce ego dabo ei spiritum et audiet nuntium et revertetur ad terram suam et corruere eum faciam gladio in terra sua
    <verse number="8" style="v"/>reversus est autem Rabsaces et invenit regem Assyriorum proeliantem adversus Lobna audierat enim quia profectus esset de Lachis
    <verse number="9" style="v"/>et audivit de Tharaca rege Aethiopiae dicentes egressus est ut pugnet contra te quod cum audisset misit nuntios ad Ezechiam dicens
    <verse number="10" style="v"/>haec dicetis Ezechiae regi Iudae loquentes non te decipiat Deus tuus in quo tu confidis dicens non dabitur Hierusalem in manu regis Assyriorum
    <verse number="11" style="v"/>ecce tu audisti omnia quae fecerunt reges Assyriorum omnibus terris quas subverterunt et tu poteris liberari
    <verse number="12" style="v"/>numquid eruerunt eos dii gentium quos subverterunt patres mei Gozan et Aran et Reseph et filios Eden qui erant in Thalassar
    <verse number="13" style="v"/>ubi est rex Emath et rex Arfad et rex urbis Seffarvaim Anahe et Ava
    <verse number="14" style="v"/>et tulit Ezechias libros de manu nuntiorum et legit eos et ascendit in domum Domini et expandit eos Ezechias coram Domino
    <verse number="15" style="v"/>et oravit Ezechias ad Dominum dicens
    <verse number="16" style="v"/>Domine exercituum Deus Israhel qui sedes super cherubin tu es Deus solus omnium regnorum terrae tu fecisti caelum et terram
    <verse number="17" style="v"/>inclina Domine aurem tuam et audi aperi Domine oculos tuos et vide et audi omnia verba Sennacherib quae misit ad blasphemandum Deum viventem
    <verse number="18" style="v"/>vere enim Domine desertas fecerunt reges Assyriorum terras et regiones earum
    <verse number="19" style="v"/>et dederunt deos earum igni non enim erant dii sed opera manuum hominum lignum et lapis et comminuerunt eos
    <verse number="20" style="v"/>et nunc Domine Deus noster salva nos de manu eius et cognoscant omnia regna terrae quia tu es Dominus solus
    <verse number="21" style="v"/>et misit Isaias filius Amos ad Ezechiam dicens haec dicit Dominus Deus Israhel pro quibus rogasti me de Sennacherib rege Assyriorum
    <verse number="22" style="v"/>hoc est verbum quod locutus est Dominus super eum despexit te subsannavit te virgo filia Sion post te caput movit filia Hierusalem
    <verse number="23" style="v"/>cui exprobrasti et quem blasphemasti et super quem exaltasti vocem et levasti altitudinem oculorum tuorum ad Sanctum Israhel
    <verse number="24" style="v"/>in manu servorum tuorum exprobrasti Domino et dixisti in multitudine quadrigarum mearum ego ascendi altitudinem montium iuga Libani et succidam excelsa cedrorum eius electas abietes illius et introibo altitudinem summitatis eius saltum Carmeli eius
    <verse number="25" style="v"/>ego fodi et bibi aquam et exsiccavi vestigio pedis mei omnes rivos aggerum
    <verse number="26" style="v"/>numquid non audisti quae olim fecerim ei ex diebus antiquis ego plasmavi illud et nunc adduxi et factum est in eradicationem collium conpugnantium et civitatum munitarum
    <verse number="27" style="v"/>habitatores earum breviata manu contremuerunt et confusi sunt facti sunt sicut faenum agri et gramen pascuae et herba tectorum quae exaruit antequam maturesceret
    <verse number="28" style="v"/>habitationem tuam et egressum tuum et introitum tuum cognovi et insaniam tuam contra me
    <verse number="29" style="v"/>cum fureres adversum me superbia tua ascendit in aures meas ponam ergo circulum in naribus tuis et frenum in labiis tuis et reducam te in viam per quam venisti
    <verse number="30" style="v"/>tibi autem hoc erit signum comede hoc anno quae sponte nascuntur et in anno secundo pomis vescere in anno autem tertio seminate et metite et plantate vineas et comedite fructum earum
    <verse number="31" style="v"/>et mittet id quod salvatum fuerit de domo Iuda et quod reliquum est radicem deorsum et faciet fructum sursum
    <verse number="32" style="v"/>quia de Hierusalem exibunt reliquiae et salvatio de monte Sion zelus Domini exercituum faciet istud
    <verse number="33" style="v"/>propterea haec dicit Dominus de rege Assyriorum non introibit civitatem hanc et non iaciet ibi sagittam et non occupabit eam clypeus et non mittet in circuitu eius aggerem
    <verse number="34" style="v"/>in via qua venit per eam revertetur et civitatem hanc non ingredietur dicit Dominus
    <verse number="35" style="v"/>et protegam civitatem istam ut salvem eam propter me et propter David servum meum
    <verse number="36" style="v"/>egressus est autem angelus Domini et percussit in castris Assyriorum centum octoginta quinque milia et surrexerunt mane et ecce omnes cadavera mortuorum
    <verse number="37" style="v"/>et egressus est et abiit et reversus est Sennacherib rex Assyriorum et habitavit in Nineve
    <verse number="38" style="v"/>et factum est cum adoraret in templo Nesrach deum suum Adramelech et Sarasar filii eius percusserunt eum gladio fugeruntque in terram Ararat et regnavit Asoraddon filius eius pro eo
  </para>
  <chapter number="38" style="c"/>
  <para style="p">
    <verse number="1" style="v"/>in diebus illis aegrotavit Ezechias usque ad mortem et introivit ad eum Isaias filius Amos propheta et dixit ei haec dicit Dominus dispone domui tuae quia morieris tu et non vives
    <verse number="2" style="v"/>et convertit Ezechias faciem suam ad parietem et oravit ad Dominum
    <verse number="3" style="v"/>et dixit obsecro Domine memento quaeso quomodo ambulaverim coram te in veritate et in corde perfecto et quod bonum est in oculis tuis fecerim et flevit Ezechias fletu magno
    <verse number="4" style="v"/>et factum est verbum Domini ad Isaiam dicens
    <verse number="5" style="v"/>vade et dic Ezechiae haec dicit Dominus Deus David patris tui audivi orationem tuam vidi lacrimam tuam ecce ego adiciam super dies tuos quindecim annos
    <verse number="6" style="v"/>et de manu regis Assyriorum eruam te et civitatem istam et protegam eam
    <verse number="7" style="v"/>hoc autem tibi erit signum a Domino quia faciet Dominus verbum hoc quod locutus est
    <verse number="8" style="v"/>ecce ego reverti faciam umbram linearum per quas descenderat in horologio Ahaz in sole retrorsum decem lineis et reversus est sol decem lineis per gradus quos descenderat
    <verse number="9" style="v"/>scriptura Ezechiae regis Iuda cum aegrotasset et convaluisset de infirmitate sua
    <verse number="10" style="v"/>ego dixi in dimidio dierum meorum vadam ad portas inferi quaesivi residuum annorum meorum
    <verse number="11" style="v"/>dixi non videbo Dominum Dominum in terra viventium non aspiciam hominem ultra et habitatorem quievit
    <verse number="12" style="v"/>generatio mea ablata est et convoluta est a me quasi tabernaculum pastorum praecisa est velut a texente vita mea dum adhuc ordirer succidit me de mane usque ad vesperam finies me
    <verse number="13" style="v"/>sperabam usque ad mane quasi leo sic contrivit omnia ossa mea de mane usque ad vesperam finies me
    <verse number="14" style="v"/>sicut pullus hirundinis sic clamabo meditabor ut columba adtenuati sunt oculi mei suspicientes in excelsum Domine vim patior sponde pro me
    <verse number="15" style="v"/>quid dicam aut quid respondebit mihi cum ipse fecerit recogitabo omnes annos meos in amaritudine animae meae
    <verse number="16" style="v"/>Domine sic vivitur et in talibus vita spiritus mei corripies me et vivificabis me
    <verse number="17" style="v"/>ecce in pace amaritudo mea amarissima tu autem eruisti animam meam ut non periret proiecisti post tergum tuum omnia peccata mea
    <verse number="18" style="v"/>quia non infernus confitebitur tibi neque mors laudabit te non expectabunt qui descendunt in lacum veritatem tuam
    <verse number="19" style="v"/>vivens vivens ipse confitebitur tibi sicut et ego hodie pater filiis notam faciet veritatem tuam
    <verse number="20" style="v"/>Domine salvum me fac et psalmos nostros cantabimus cunctis diebus vitae nostrae in domo Domini
    <verse number="21" style="v"/>et iussit Isaias ut tollerent massam de ficis et cataplasmarent super vulnus et sanaretur
    <verse number="22" style="v"/>et dixit Ezechias quod erit signum quia ascendam in domo Domini
  </para>
  <chapter number="39" style="c"/>
  <para style="p">
    <verse number="1" style="v"/>in tempore illo misit Marodach Baladan filius Baladan rex Babylonis libros et munera ad Ezechiam audierat enim quod aegrotasset et convaluisset
    <verse number="2" style="v"/>laetatus est autem super eis Ezechias et ostendit eis cellam aromatum et argenti et auri et odoramentorum et unguenti optimi et omnes apothecas supellectilis suae et universa quae inventa sunt in thesauris eius non fuit verbum quod non ostenderet eis Ezechias in domo sua et in omni potestate sua
    <verse number="3" style="v"/>introiit autem Isaias propheta ad regem Ezechiam et dixit ei quid dixerunt viri isti et unde venerunt ad te et dixit Ezechias de terra longinqua venerunt ad me de Babylone
    <verse number="4" style="v"/>et dixit quid viderunt in domo tua et dixit Ezechias omnia quae in domo mea sunt viderunt non fuit res quam non ostenderim eis in thesauris meis
    <verse number="5" style="v"/>et dixit Isaias ad Ezechiam audi verbum Domini exercituum
    <verse number="6" style="v"/>ecce dies venient et auferentur omnia quae in domo tua sunt et quae thesaurizaverunt patres tui usque ad diem hanc in Babylonem non relinquetur quicquam dicit Dominus
    <verse number="7" style="v"/>et de filiis tuis qui exibunt de te quos genueris tollent et erunt eunuchi in palatio regis Babylonis
    <verse number="8" style="v"/>et dixit Ezechias ad Isaiam bonum verbum Domini quod locutus est et dixit fiat tantum pax et veritas in diebus meis
  </para>
  <chapter number="40" style="c"/>
  <para style="p">
    <verse number="1" style="v"/>consolamini consolamini populus meus dicit Deus vester
    <verse number="2" style="v"/>loquimini ad cor Hierusalem et avocate eam quoniam conpleta est malitia eius dimissa est iniquitas illius suscepit de manu Domini duplicia pro omnibus peccatis suis
    <verse number="3" style="v"/>vox clamantis in deserto parate viam Domini rectas facite in solitudine semitas Dei nostri
    <verse number="4" style="v"/>omnis vallis exaltabitur et omnis mons et collis humiliabitur et erunt prava in directa et aspera in vias planas
    <verse number="5" style="v"/>et revelabitur gloria Domini et videbit omnis caro pariter quod os Domini locutum est
    <verse number="6" style="v"/>vox dicentis clama et dixi quid clamabo omnis caro faenum et omnis gloria eius quasi flos agri
    <verse number="7" style="v"/>exsiccatum est faenum et cecidit flos quia spiritus Domini sufflavit in eo vere faenum est populus
    <verse number="8" style="v"/>exsiccatum est faenum cecidit flos verbum autem Dei nostri stabit in aeternum
    <verse number="9" style="v"/>super montem excelsum ascende tu quae evangelizas Sion exalta in fortitudine vocem tuam quae evangelizas Hierusalem exalta noli timere dic civitatibus Iudae ecce Deus vester
    <verse number="10" style="v"/>ecce Dominus Deus in fortitudine veniet et brachium eius dominabitur ecce merces eius cum eo et opus illius coram eo
    <verse number="11" style="v"/>sicut pastor gregem suum pascet in brachio suo congregabit agnos et in sinu suo levabit fetas ipse portabit
    <verse number="12" style="v"/>quis mensus est pugillo aquas et caelos palmo ponderavit quis adpendit tribus digitis molem terrae et libravit in pondere montes et colles in statera
    <verse number="13" style="v"/>quis adiuvit spiritum Domini aut quis consiliarius eius fuit et ostendit illi
    <verse number="14" style="v"/>cum quo iniit consilium et instruxit eum et docuit eum semitam iustitiae et erudivit eum scientiam et viam prudentiae ostendit illi
    <verse number="15" style="v"/>ecce gentes quasi stilla situlae et quasi momentum staterae reputatae sunt ecce insulae quasi pulvis exiguus
    <verse number="16" style="v"/>et Libanus non sufficiet ad succendendum et animalia eius non sufficient ad holocaustum
    <verse number="17" style="v"/>omnes gentes quasi non sint sic sunt coram eo et quasi nihilum et inane reputatae sunt ei
    <verse number="18" style="v"/>cui ergo similem fecistis Deum aut quam imaginem ponetis ei
    <verse number="19" style="v"/>numquid sculptile conflavit faber aut aurifex auro figuravit illud et lamminis argenteis argentarius
    <verse number="20" style="v"/>forte lignum et inputribile elegit artifex sapiens quaerit quomodo statuat simulacrum quod non moveatur
    <verse number="21" style="v"/>numquid non scietis numquid non audietis numquid non adnuntiatum est ab initio vobis numquid non intellexistis fundamenta terrae
    <verse number="22" style="v"/>qui sedet super gyrum terrae et habitatores eius sunt quasi lucustae qui extendit velut nihilum caelos et expandit eos sicut tabernaculum ad inhabitandum
    <verse number="23" style="v"/>qui dat secretorum scrutatores quasi non sint iudices terrae velut inane fecit
    <verse number="24" style="v"/>et quidem neque plantatos neque satos neque radicato in terra trunco eorum repente flavit in eos et aruerunt et turbo quasi stipulam auferet eos
    <verse number="25" style="v"/>et cui adsimilastis me et adaequastis dicit Sanctus
    <verse number="26" style="v"/>levate in excelsum oculos vestros et videte quis creavit haec qui educit in numero militiam eorum et omnes ex nomine vocat prae multitudine fortitudinis et roboris virtutisque eius neque unum reliquum fuit
    <verse number="27" style="v"/>quare dicis Iacob et loqueris Israhel abscondita est via mea a Domino et a Deo meo iudicium meum transibit
    <verse number="28" style="v"/>numquid nescis aut non audisti Deus sempiternus Dominus qui creavit terminos terrae non deficiet neque laborabit nec est investigatio sapientiae eius
    <verse number="29" style="v"/>qui dat lasso virtutem et his qui non sunt fortitudinem et robur multiplicat
    <verse number="30" style="v"/>deficient pueri et laborabunt et iuvenes in infirmitate cadent
    <verse number="31" style="v"/>qui autem sperant in Domino mutabunt fortitudinem adsument pinnas sicut aquilae current et non laborabunt ambulabunt et non deficient
  </para>
  <chapter number="41" style="c"/>
  <para style="p">
    <verse number="1" style="v"/>taceant ad me insulae et gentes mutent fortitudinem accedant et tunc loquantur simul ad iudicium propinquemus
    <verse number="2" style="v"/>quis suscitavit ab oriente iustum vocavit eum ut sequeretur se dabit in conspectu eius gentes et reges obtinebit dabit quasi pulverem gladio eius sicut stipulam vento raptam arcui eius
    <verse number="3" style="v"/>persequetur eos transibit in pace semita in pedibus eius non apparebit
    <verse number="4" style="v"/>quis haec operatus est et fecit vocans generationes ab exordio ego Dominus primus et novissimus ego sum
    <verse number="5" style="v"/>viderunt insulae et timuerunt extrema terrae obstipuerunt adpropinquaverunt et accesserunt
    <verse number="6" style="v"/>unusquisque proximo suo auxiliatur et fratri suo dicit confortare
    <verse number="7" style="v"/>confortabit faber aerarius percutiens malleo eum qui cudebat tunc temporis dicens glutino bonum est et confortavit eum in clavis ut non moveatur
    <verse number="8" style="v"/>et tu Israhel serve meus Iacob quem elegi semen Abraham amici mei
    <verse number="9" style="v"/>in quo adprehendi te ab extremis terrae et a longinquis eius vocavi te et dixi tibi servus meus es tu elegi te et non abieci te
    <verse number="10" style="v"/>ne timeas quia tecum sum ego ne declines quia ego Deus tuus confortavi te et auxiliatus sum tui et suscepi te dextera iusti mei
    <verse number="11" style="v"/>ecce confundentur et erubescent omnes qui pugnant adversum te erunt quasi non sint et peribunt viri qui contradicunt tibi
    <verse number="12" style="v"/>quaeres eos et non invenies viros rebelles tuos erunt quasi non sint et veluti consumptio homines bellantes adversum te
    <verse number="13" style="v"/>quia ego Dominus Deus tuus adprehendens manum tuam dicensque tibi ne timeas ego adiuvi te
    <verse number="14" style="v"/>noli timere vermis Iacob qui mortui estis ex Israhel ego auxiliatus sum tui dicit Dominus et redemptor tuus Sanctus Israhel
    <verse number="15" style="v"/>ego posui te quasi plaustrum triturans novum habens rostra serrantia triturabis montes et comminues et colles quasi pulverem pones
    <verse number="16" style="v"/>ventilabis eos et ventus tollet et turbo disperget eos et tu exultabis in Domino in Sancto Israhel laetaberis
    <verse number="17" style="v"/>egeni et pauperes quaerunt aquas et non sunt lingua eorum siti aruit ego Dominus exaudiam eos Deus Israhel non derelinquam eos
    <verse number="18" style="v"/>aperiam in supinis collibus flumina et in medio camporum fontes ponam desertum in stagna aquarum et terram inviam in rivos aquarum
    <verse number="19" style="v"/>dabo in solitudine cedrum et spinam et myrtum et lignum olivae ponam in deserto abietem ulmum et buxum simul
    <verse number="20" style="v"/>ut videant et sciant et recogitent et intellegant pariter quia manus Domini fecit hoc et Sanctus Israhel creavit illud
    <verse number="21" style="v"/>prope facite iudicium vestrum dicit Dominus adferte si quid forte habetis dixit Rex Iacob
    <verse number="22" style="v"/>accedant et nuntient nobis quaecumque ventura sunt priora quae fuerint nuntiate et ponemus cor nostrum et sciemus novissima eorum et quae ventura sunt indicate nobis
    <verse number="23" style="v"/>adnuntiate quae ventura sunt in futurum et sciemus quia dii estis vos bene quoque aut male si potestis facite et loquamur et videamus simul
    <verse number="24" style="v"/>ecce vos estis ex nihilo et opus vestrum ex eo quod non est abominatio est qui elegit vos
    <verse number="25" style="v"/>suscitavi ab aquilone et venit ab ortu solis vocabit nomen meum et adducet magistratus quasi lutum et velut plastes conculcans humum
    <verse number="26" style="v"/>quis adnuntiavit ab exordio ut sciamus et a principio ut dicamus iustus es non est neque adnuntians neque praedicens neque audiens sermones vestros
    <verse number="27" style="v"/>primus ad Sion dicet ecce adsunt et Hierusalem evangelistam dabo
    <verse number="28" style="v"/>et vidi et non erat neque ex istis quisquam qui iniret consilium et interrogatus responderet verbum
    <verse number="29" style="v"/>ecce omnes iniusti et vana opera eorum ventus et inane simulacra eorum
  </para>
  <chapter number="42" style="c"/>
  <para style="p">
    <verse number="1" style="v"/>ecce servus meus suscipiam eum electus meus conplacuit sibi in illo anima mea dedi spiritum meum super eum iudicium gentibus proferet
    <verse number="2" style="v"/>non clamabit neque accipiet personam nec audietur foris vox eius
    <verse number="3" style="v"/>calamum quassatum non conteret et linum fumigans non extinguet in veritate educet iudicium
    <verse number="4" style="v"/>non erit tristis neque turbulentus donec ponat in terra iudicium et legem eius insulae expectabunt
    <verse number="5" style="v"/>haec dicit Dominus Deus creans caelos et extendens eos firmans terram et quae germinant ex ea dans flatum populo qui est super eam et spiritum calcantibus eam
    <verse number="6" style="v"/>ego Dominus vocavi te in iustitia et adprehendi manum tuam et servavi et dedi te in foedus populi in lucem gentium
    <verse number="7" style="v"/>ut aperires oculos caecorum et educeres de conclusione vinctum de domo carceris sedentes in tenebris
    <verse number="8" style="v"/>ego Dominus hoc est nomen meum gloriam meam alteri non dabo et laudem meam sculptilibus
    <verse number="9" style="v"/>quae prima fuerant ecce venerunt nova quoque ego adnuntio antequam oriantur audita vobis faciam
    <verse number="10" style="v"/>cantate Domino canticum novum laus eius ab extremis terrae qui descenditis in mare et plenitudo eius insulae et habitatores earum
    <verse number="11" style="v"/>sublevetur desertum et civitates eius in domibus habitabit Cedar laudate habitatores Petrae de vertice montium clamabunt
    <verse number="12" style="v"/>ponent Domino gloriam et laudem eius in insulis nuntiabunt
    <verse number="13" style="v"/>Dominus sicut fortis egredietur sicut vir proeliator suscitabit zelum vociferabitur et clamabit super inimicos suos confortabitur
    <verse number="14" style="v"/>tacui semper silui patiens fui sicut pariens loquar dissipabo et absorbebo simul
    <verse number="15" style="v"/>desertos faciam montes et colles et omne gramen eorum exsiccabo et ponam flumina in insulas et stagna arefaciam
    <verse number="16" style="v"/>et ducam caecos in via quam nesciunt in semitis quas ignoraverunt ambulare eos faciam ponam tenebras coram eis in lucem et prava in recta haec verba feci eis et non dereliqui eos
    <verse number="17" style="v"/>conversi sunt retrorsum confundantur confusione qui confidunt in sculptili qui dicunt conflatili vos dii nostri
    <verse number="18" style="v"/>surdi audite et caeci intuemini ad videndum
    <verse number="19" style="v"/>quis caecus nisi servus meus et surdus nisi ad quem nuntios meos misi quis caecus nisi qui venundatus est quis caecus nisi servus Domini
    <verse number="20" style="v"/>qui vides multa nonne custodies qui apertas habes aures nonne audies
    <verse number="21" style="v"/>et Dominus voluit ut sanctificaret eum et magnificaret legem et extolleret
    <verse number="22" style="v"/>ipse autem populus direptus et vastatus laqueus iuvenum omnes et in domibus carcerum absconditi sunt facti sunt in rapinam nec est qui eruat in direptionem et non est qui dicat redde
    <verse number="23" style="v"/>quis est in vobis qui audiat hoc adtendat et auscultet futura
    <verse number="24" style="v"/>quis dedit in direptionem Iacob et Israhel vastantibus nonne Dominus ipse cui peccavimus et noluerunt in viis eius ambulare et non audierunt legem eius
    <verse number="25" style="v"/>et effudit super eum indignationem furoris sui et forte bellum et conbusit eum in circuitu et non cognovit et succendit eum et non intellexit
  </para>
  <chapter number="43" style="c"/>
  <para style="p">
    <verse number="1" style="v"/>et nunc haec dicit Dominus creans te Iacob et formans te Israhel noli timere quia redemi te et vocavi nomine tuo meus es tu
    <verse number="2" style="v"/>cum transieris per aquas tecum ero et flumina non operient te cum ambulaveris in igne non conbureris et flamma non ardebit in te
    <verse number="3" style="v"/>quia ego Dominus Deus tuus Sanctus Israhel salvator tuus dedi propitiationem tuam Aegyptum Aethiopiam et Saba pro te
    <verse number="4" style="v"/>ex quo honorabilis factus es in oculis meis et gloriosus ego dilexi te et dabo homines pro te et populos pro anima tua
    <verse number="5" style="v"/>noli timere quoniam tecum ego sum ab oriente adducam semen tuum et ab occidente congregabo te
    <verse number="6" style="v"/>dicam aquiloni da et austro noli prohibere adfer filios meos de longinquo et filias meas ab extremis terrae
    <verse number="7" style="v"/>et omnem qui invocat nomen meum in gloriam meam creavi eum et formavi eum et feci eum
    <verse number="8" style="v"/>educ foras populum caecum et oculos habentem surdum et aures ei sunt
    <verse number="9" style="v"/>omnes gentes congregatae sunt simul et collectae sunt tribus quis in vobis adnuntiet istud et quae prima sunt audire nos faciat dent testes eorum et iustificentur et audiant et dicant vere
    <verse number="10" style="v"/>vos testes mei dicit Dominus et servus meus quem elegi ut sciatis et credatis mihi et intellegatis quia ego ipse sum ante me non est formatus deus et post me non erit
    <verse number="11" style="v"/>ego sum ego sum Dominus et non est absque me salvator
    <verse number="12" style="v"/>ego adnuntiavi et salvavi auditum feci et non fuit in vobis alienus vos testes mei dicit Dominus et ego Deus
    <verse number="13" style="v"/>et ab initio ego ipse et non est qui de manu mea eruat operabor et quis avertet illud
    <verse number="14" style="v"/>haec dicit Dominus redemptor vester Sanctus Israhel propter vos emisi Babylonem et detraxi vectes universos et Chaldeos in navibus suis gloriantes
    <verse number="15" style="v"/>ego Dominus Sanctus vester creans Israhel Rex vester
    <verse number="16" style="v"/>haec dicit Dominus qui dedit in mari viam et in aquis torrentibus semitam
    <verse number="17" style="v"/>qui eduxit quadrigam et equum agmen et robustum simul obdormierunt nec resurgent contriti sunt quasi linum et extincti sunt
    <verse number="18" style="v"/>ne memineritis priorum et antiqua ne intueamini
    <verse number="19" style="v"/>ecce ego facio nova et nunc orientur utique cognoscetis ea ponam in deserto viam et in invio flumina
    <verse number="20" style="v"/>glorificabit me bestia agri dracones et strutiones quia dedi in deserto aquas flumina in invio ut darem potum populo meo electo meo
    <verse number="21" style="v"/>populum istum formavi mihi laudem meam narrabit
    <verse number="22" style="v"/>non me invocasti Iacob nec laborasti in me Israhel
    <verse number="23" style="v"/>non obtulisti mihi arietem holocausti tui et victimis tuis non glorificasti me non te servire feci in oblatione nec laborem tibi praebui in ture
    <verse number="24" style="v"/>non emisti mihi argento calamum et adipe victimarum tuarum non inebriasti me verumtamen servire me fecisti in peccatis tuis praebuisti mihi laborem in iniquitatibus tuis
    <verse number="25" style="v"/>ego sum ego sum ipse qui deleo iniquitates tuas propter me et peccatorum tuorum non recordabor
    <verse number="26" style="v"/>reduc me in memoriam et iudicemur simul narra si quid habes ut iustificeris
    <verse number="27" style="v"/>pater tuus primus peccavit et interpretes tui praevaricati sunt in me
    <verse number="28" style="v"/>et contaminavi principes sanctos dedi ad internicionem Iacob et Israhel in blasphemiam
  </para>
  <chapter number="44" style="c"/>
  <para style="p">
    <verse number="1" style="v"/>et nunc audi Iacob serve meus et Israhel quem elegi
    <verse number="2" style="v"/>haec dicit Dominus faciens et formans te ab utero auxiliator tuus noli timere serve meus Iacob et Rectissime quem elegi
    <verse number="3" style="v"/>effundam enim aquas super sitientem et fluenta super aridam effundam spiritum meum super semen tuum et benedictionem meam super stirpem tuam
    <verse number="4" style="v"/>et germinabunt inter herbas quasi salices iuxta praeterfluentes aquas
    <verse number="5" style="v"/>iste dicet Domini ego sum et ille vocabit in nomine Iacob et hic scribet manu sua Domino et in nomine Israhel adsimilabitur
    <verse number="6" style="v"/>haec dicit Dominus rex Israhel et redemptor eius Dominus exercituum ego primus et ego novissimus et absque me non est deus
    <verse number="7" style="v"/>quis similis mei vocet et adnuntiet et ordinem exponat mihi ex quo constitui populum antiquum ventura et quae futura sunt adnuntient eis
    <verse number="8" style="v"/>nolite timere neque conturbemini ex tunc audire te feci et adnuntiavi vos estis testes mei numquid est deus absque me et formator quem ego non noverim
    <verse number="9" style="v"/>plastae idoli omnes nihil sunt et amantissima eorum non proderunt eis ipsi sunt testes eorum quia non vident neque intellegunt ut confundantur
    <verse number="10" style="v"/>quis formavit deum et sculptile conflavit ad nihil utile
    <verse number="11" style="v"/>ecce omnes participes eius confundentur fabri enim sunt ex hominibus convenient omnes stabunt et pavebunt et confundentur simul
    <verse number="12" style="v"/>faber ferrarius lima operatus est in prunis et in malleis formavit illud et operatus est in brachio fortitudinis suae esuriet et deficiet non bibet aquam et lassescet
    <verse number="13" style="v"/>artifex lignarius extendit normam formavit illud in runcina fecit illud in angularibus et in circino tornavit illud et fecit imaginem viri quasi speciosum hominem habitantem in domo
    <verse number="14" style="v"/>succidit cedros tulit ilicem et quercum quae steterat inter ligna saltus plantavit pinum quam pluvia nutrivit
    <verse number="15" style="v"/>et facta est hominibus in focum sumpsit ex eis et calefactus est et succendit et coxit panes de reliquo autem operatus est deum et adoravit fecit sculptile et curvatus est ante illud
    <verse number="16" style="v"/>medium eius conbusit igni et de medio eius carnes comedit coxit pulmentum et saturatus est et calefactus est et dixit va calefactus sum vidi focum
    <verse number="17" style="v"/>reliquum autem eius deum fecit sculptile sibi curvatur ante illud et adorat illud et obsecrat dicens libera me quia deus meus es tu
    <verse number="18" style="v"/>nescierunt neque intellexerunt lutati enim sunt ne videant oculi eorum et ne intellegant corde suo
    <verse number="19" style="v"/>non recogitant in mente sua neque cognoscunt neque sentiunt ut dicant medietatem eius conbusi igne et coxi super carbones eius panes coxi carnes et comedi et de reliquo eius idolum faciam ante truncum ligni procidam
    <verse number="20" style="v"/>pars eius cinis est cor insipiens adoravit illud et non liberabit animam suam neque dicet forte mendacium est in dextera mea
    <verse number="21" style="v"/>memento horum Iacob et Israhel quoniam servus meus es tu formavi te servus meus es tu Israhel non oblivisceris mei
    <verse number="22" style="v"/>delevi ut nubem iniquitates tuas et quasi nebulam peccata tua revertere ad me quoniam redemi te
    <verse number="23" style="v"/>laudate caeli quoniam fecit Dominus iubilate extrema terrae resonate montes laudationem saltus et omne lignum eius quoniam redemit Dominus Iacob et Israhel gloriabitur
    <verse number="24" style="v"/>haec dicit Dominus redemptor tuus et formator tuus ex utero ego sum Dominus faciens omnia extendens caelos solus stabiliens terram et nullus mecum
    <verse number="25" style="v"/>irrita faciens signa divinorum et ariolos in furorem vertens convertens sapientes retrorsum et scientiam eorum stultam faciens
    <verse number="26" style="v"/>suscitans verbum servi sui et consilium nuntiorum suorum conplens qui dico Hierusalem habitaberis et civitatibus Iuda aedificabimini et deserta eius suscitabo
    <verse number="27" style="v"/>qui dico profundo desolare et flumina tua arefaciam
    <verse number="28" style="v"/>qui dico Cyro pastor meus es et omnem voluntatem meam conplebis qui dico Hierusalem aedificaberis et templo fundaberis
  </para>
  <chapter number="45" style="c"/>
  <para style="p">
    <verse number="1" style="v"/>haec dicit Dominus christo meo Cyro cuius adprehendi dexteram ut subiciam ante faciem eius gentes et dorsa regum vertam et aperiam coram eo ianuas et portae non cludentur
    <verse number="2" style="v"/>ego ante te ibo et gloriosos terrae humiliabo portas aereas conteram et vectes ferreos confringam
    <verse number="3" style="v"/>et dabo tibi thesauros absconditos et arcana secretorum ut scias quia ego Dominus qui voco nomen tuum Deus Israhel
    <verse number="4" style="v"/>propter servum meum Iacob et Israhel electum meum et vocavi te in nomine tuo adsimilavi te et non cognovisti me
    <verse number="5" style="v"/>ego Dominus et non est amplius extra me non est deus accinxi te et non cognovisti me
    <verse number="6" style="v"/>ut sciant hii qui ab ortu solis et qui ab occidente quoniam absque me non est ego Dominus et non est alter
    <verse number="7" style="v"/>formans lucem et creans tenebras faciens pacem et creans malum ego Dominus faciens omnia haec
    <verse number="8" style="v"/>rorate caeli desuper et nubes pluant iustum aperiatur terra et germinet salvatorem et iustitia oriatur simul ego Dominus creavi eum
    <verse number="9" style="v"/>vae qui contradicit fictori suo testa de samiis terrae numquid dicet lutum figulo suo quid facis et opus tuum absque manibus est
    <verse number="10" style="v"/>vae qui dicit patri quid generas et mulieri quid parturis
    <verse number="11" style="v"/>haec dicit Dominus Sanctus Israhel plastes eius ventura interrogate me super filios meos et super opus manuum mearum mandastis mihi
    <verse number="12" style="v"/>ego feci terram et hominem super eam creavi ego manus meae tetenderunt caelos et omni militiae eorum mandavi
    <verse number="13" style="v"/>ego suscitavi eum ad iustitiam et omnes vias eius dirigam ipse aedificabit civitatem meam et captivitatem meam dimittet non in pretio neque in muneribus dicit Dominus Deus exercituum
    <verse number="14" style="v"/>haec dicit Dominus labor Aegypti et negotiatio Aethiopiae et Sabaim viri sublimes ad te transibunt et tui erunt post te ambulabunt vincti manicis pergent et te adorabunt teque deprecabuntur tantum in te est Deus et non est absque te deus
    <verse number="15" style="v"/>vere tu es Deus absconditus Deus Israhel salvator
    <verse number="16" style="v"/>confusi sunt et erubuerunt omnes simul abierunt in confusione fabricatores errorum
    <verse number="17" style="v"/>Israhel salvatus est in Domino salute aeterna non confundemini et non erubescetis usque in saeculum saeculi
    <verse number="18" style="v"/>quia haec dicit Dominus creans caelos ipse Deus formans terram et faciens eam ipse plastes eius non in vanum creavit eam ut habitetur formavit eam ego Dominus et non est alius
    <verse number="19" style="v"/>non in abscondito locutus sum in loco terrae tenebroso non dixi semini Iacob frustra quaerite me ego Dominus loquens iustitiam adnuntians recta
    <verse number="20" style="v"/>congregamini et venite et accedite simul qui salvati estis ex gentibus nescierunt qui levant lignum sculpturae suae et rogant deum non salvantem
    <verse number="21" style="v"/>adnuntiate et venite et consiliamini simul quis auditum fecit hoc ab initio ex tunc praedixit illud numquid non ego Dominus et non est ultra Deus absque me Deus iustus et salvans non est praeter me
    <verse number="22" style="v"/>convertimini ad me et salvi eritis omnes fines terrae quia ego Deus et non est alius
    <verse number="23" style="v"/>in memet ipso iuravi egredietur de ore meo iustitiae verbum et non revertetur quia mihi curvabunt omnia genu et iurabit omnis lingua
    <verse number="24" style="v"/>ergo in Domino dicet meae sunt iustitiae et imperium ad eum venient et confundentur omnes qui repugnant ei
    <verse number="25" style="v"/>in Domino iustificabitur et laudabitur omne semen Israhel
  </para>
  <chapter number="46" style="c"/>
  <para style="p">
    <verse number="1" style="v"/>conflatus est Bel contritus est Nabo facta sunt simulacra eorum bestiis et iumentis onera vestra gravi pondere usque ad lassitudinem
    <verse number="2" style="v"/>contabuerunt et contrita sunt simul non potuerunt salvare portantem et anima eorum in captivitatem ibit
    <verse number="3" style="v"/>audite me domus Iacob et omne residuum domus Israhel qui portamini a meo utero qui gestamini a mea vulva
    <verse number="4" style="v"/>usque ad senectam ego ipse et usque ad canos ego portabo ego feci et ego feram et ego portabo et salvabo
    <verse number="5" style="v"/>cui adsimilastis me et adaequastis et conparastis me et fecistis similem
    <verse number="6" style="v"/>qui confertis aurum de sacculo et argentum statera ponderatis conducentes aurificem ut faciat deum et procidunt et adorant
    <verse number="7" style="v"/>portant illud in umeris gestantes et ponentes in loco suo et stabit ac de loco suo non movebitur sed et cum clamaverint ad eum non audiet de tribulatione non salvabit eos
    <verse number="8" style="v"/>mementote istud et fundamini redite praevaricatores ad cor
    <verse number="9" style="v"/>recordamini prioris saeculi quoniam ego sum Deus et non est ultra Deus nec est similis mei
    <verse number="10" style="v"/>adnuntians ab exordio novissimum et ab initio quae necdum facta sunt dicens consilium meum stabit et omnis voluntas mea fiet
    <verse number="11" style="v"/>vocans ab oriente avem et de terra longinqua virum voluntatis meae et locutus sum et adducam illud creavi et faciam illud
    <verse number="12" style="v"/>audite me duro corde qui longe estis a iustitia
    <verse number="13" style="v"/>prope feci iustitiam meam non elongabitur et salus mea non morabitur dabo in Sion salutem et Israheli gloriam meam
  </para>
  <chapter number="47" style="c"/>
  <para style="p">
    <verse number="1" style="v"/>descende sede in pulverem virgo filia Babylon sede in terra non est solium filiae Chaldeorum quia ultra non vocaberis mollis et tenera
    <verse number="2" style="v"/>tolle molam et mole farinam denuda turpitudinem tuam discoperi umerum revela crus transi flumina
    <verse number="3" style="v"/>revelabitur ignominia tua et videbitur obprobrium tuum ultionem capiam et non resistet mihi homo
    <verse number="4" style="v"/>redemptor noster Dominus exercituum nomen illius Sanctus Israhel
    <verse number="5" style="v"/>sede tace et intra in tenebras filia Chaldeorum quia non vocaberis ultra domina regnorum
    <verse number="6" style="v"/>iratus sum super populum meum contaminavi hereditatem meam et dedi eos in manu tua non posuisti eis misericordias super senem adgravasti iugum tuum valde
    <verse number="7" style="v"/>et dixisti in sempiternum ero domina non posuisti haec super cor tuum neque recordata es novissimi tui
    <verse number="8" style="v"/>et nunc audi haec delicata et habitans confidenter quae dicis in corde tuo ego sum et non est praeter me amplius non sedebo vidua et ignorabo sterilitatem
    <verse number="9" style="v"/>venient tibi duo haec subito in die una sterilitas et viduitas universa venerunt super te propter multitudinem maleficiorum tuorum et propter duritiam incantatorum tuorum vehementem
    <verse number="10" style="v"/>et fiduciam habuisti in malitia tua et dixisti non est qui videat me sapientia tua et scientia tua haec decepit te et dixisti in corde tuo ego sum et praeter me non est altera
    <verse number="11" style="v"/>veniet super te malum et nescies ortum eius et inruet super te calamitas quam non poteris expiare veniet super te repente miseria quam nescies
    <verse number="12" style="v"/>sta cum incantatoribus tuis et cum multitudine maleficiorum tuorum in quibus laborasti ab adulescentia tua si forte quid prosit tibi aut si possis fieri fortior
    <verse number="13" style="v"/>defecisti in multitudine consiliorum tuorum stent et salvent te augures caeli qui contemplabantur sidera et supputabant menses ut ex eis adnuntiarent ventura tibi
    <verse number="14" style="v"/>ecce facti sunt quasi stipula ignis conbusit eos non liberabunt animam suam de manu flammae non sunt prunae quibus calefiant nec focus ut sedeant ad eum
    <verse number="15" style="v"/>sic facta sunt tibi in quibuscumque laboraveras negotiatores tui ab adulescentia tua unusquisque in via sua erraverunt non est qui salvet te
  </para>
  <chapter number="48" style="c"/>
  <para style="p">
    <verse number="1" style="v"/>audite hoc domus Iacob qui vocamini nomine Israhel et de aquis Iuda existis qui iuratis in nomine Domini et Dei Israhel recordamini non in veritate neque in iustitia
    <verse number="2" style="v"/>de civitate enim sancta vocati sunt et super Deum Israhel constabiliti sunt Dominus exercituum nomen eius
    <verse number="3" style="v"/>priora ex tunc adnuntiavi et ex ore meo exierunt et audita feci ea repente operatus sum et venerunt
    <verse number="4" style="v"/>scivi enim quia durus es tu et nervus ferreus cervix tua et frons tua aerea
    <verse number="5" style="v"/>praedixi tibi ex tunc antequam venirent indicavi tibi ne forte diceres idola mea fecerunt haec et sculptilia mea et conflatilia mandaverunt ista
    <verse number="6" style="v"/>quae audisti vide omnia vos autem non adnuntiastis audita feci tibi nova ex nunc et conservata quae nescis
    <verse number="7" style="v"/>nunc creata sunt et non ex tunc et ante diem et non audisti ea ne forte dicas ecce cognovi ea
    <verse number="8" style="v"/>neque audisti neque cognovisti neque ex tunc aperta est auris tua scio enim quia praevaricans praevaricabis et transgressorem ex ventre vocavi te
    <verse number="9" style="v"/>propter nomen meum longe faciam furorem meum et laude mea infrenabo te ne intereas
    <verse number="10" style="v"/>ecce excoxi te sed non quasi argentum elegi te in camino paupertatis
    <verse number="11" style="v"/>propter me propter me faciam ut non blasphemer et gloriam meam alteri non dabo
    <verse number="12" style="v"/>audi me Iacob et Israhel quem ego voco ego ipse ego primus et ego novissimus
    <verse number="13" style="v"/>manus quoque mea fundavit terram et dextera mea mensa est caelos ego vocabo eos et stabunt simul
    <verse number="14" style="v"/>congregamini omnes vos et audite quis de eis adnuntiavit haec Dominus dilexit eum faciet voluntatem suam in Babylone et brachium suum in Chaldeis
    <verse number="15" style="v"/>ego ego locutus sum et vocavi eum adduxi eum et directa est via eius
    <verse number="16" style="v"/>accedite ad me et audite hoc non a principio in abscondito locutus sum ex tempore antequam fieret ibi eram et nunc Dominus Deus misit me et spiritus eius
    <verse number="17" style="v"/>haec dicit Dominus redemptor tuus Sanctus Israhel ego Dominus Deus tuus docens te utilia gubernans te in via qua ambulas
    <verse number="18" style="v"/>utinam adtendisses mandata mea facta fuisset sicut flumen pax tua et iustitia tua sicut gurgites maris
    <verse number="19" style="v"/>et fuisset quasi harena semen tuum et stirps uteri tui ut lapilli eius non interisset et non fuisset adtritum nomen eius a facie mea
    <verse number="20" style="v"/>egredimini de Babylone fugite a Chaldeis in voce exultationis adnuntiate auditum facite hoc efferte illud usque ad extrema terrae dicite redemit Dominus servum suum Iacob
    <verse number="21" style="v"/>non sitierunt in deserto cum educeret eos aquam de petra produxit eis et scidit petram et fluxerunt aquae
    <verse number="22" style="v"/>non est pax dicit Dominus impiis
  </para>
  <chapter number="49" style="c"/>
  <para style="p">
    <verse number="1" style="v"/>audite insulae et adtendite populi de longe Dominus ab utero vocavit me de ventre matris meae recordatus est nominis mei
    <verse number="2" style="v"/>et posuit os meum quasi gladium acutum in umbra manus suae protexit me et posuit me sicut sagittam electam in faretra sua abscondit me
    <verse number="3" style="v"/>et dixit mihi servus meus es tu Israhel quia in te gloriabor
    <verse number="4" style="v"/>et ego dixi in vacuum laboravi sine causa et vane fortitudinem meam consumpsi ergo iudicium meum cum Domino et opus meum cum Deo meo
    <verse number="5" style="v"/>et nunc dicit Dominus formans me ex utero servum sibi ut reducam Iacob ad eum et Israhel non congregabitur et glorificatus sum in oculis Domini et Deus meus factus est fortitudo mea
    <verse number="6" style="v"/>et dixit parum est ut sis mihi servus ad suscitandas tribus Iacob et feces Israhel convertendas dedi te in lucem gentium ut sis salus mea usque ad extremum terrae
    <verse number="7" style="v"/>haec dicit Dominus redemptor Israhel Sanctus eius ad contemptibilem animam ad abominatam gentem ad servum dominorum reges videbunt et consurgent principes et adorabunt propter Dominum quia fidelis est et Sanctum Israhel qui elegit te
    <verse number="8" style="v"/>haec dicit Dominus in tempore placito exaudivi te et in die salutis auxiliatus sum tui et servavi te et dedi te in foedus populi ut suscitares terram et possideres hereditates dissipatas
    <verse number="9" style="v"/>ut diceres his qui vincti sunt exite et his qui in tenebris revelamini super vias pascentur et in omnibus planis pascua eorum
    <verse number="10" style="v"/>non esurient neque sitient et non percutiet eos aestus et sol quia miserator eorum reget eos et ad fontes aquarum portabit eos
    <verse number="11" style="v"/>et ponam omnes montes meos in viam et semitae meae exaltabuntur
    <verse number="12" style="v"/>ecce isti de longe venient et ecce illi ab aquilone et mari et isti de terra australi
    <verse number="13" style="v"/>laudate caeli et exulta terra iubilate montes laudem quia consolatus est Dominus populum suum et pauperum suorum miserebitur
    <verse number="14" style="v"/>et dixit Sion dereliquit me Dominus et Dominus oblitus est mei
    <verse number="15" style="v"/>numquid oblivisci potest mulier infantem suum ut non misereatur filio uteri sui et si illa oblita fuerit ego tamen non obliviscar tui
    <verse number="16" style="v"/>ecce in manibus meis descripsi te muri tui coram oculis meis semper
    <verse number="17" style="v"/>venerunt structores tui destruentes te et dissipantes a te exibunt
    <verse number="18" style="v"/>leva in circuitu oculos tuos et vide omnes isti congregati sunt venerunt tibi vivo ego dicit Dominus quia omnibus his velut ornamento vestieris et circumdabis tibi eos quasi sponsa
    <verse number="19" style="v"/>quia deserta tua et solitudines tuae et terra ruinae tuae nunc angusta erunt prae habitatoribus et longe fugabuntur qui absorbebant te
    <verse number="20" style="v"/>adhuc dicent in auribus tuis filii sterilitatis tuae angustus mihi est locus fac spatium mihi ut habitem
    <verse number="21" style="v"/>et dices in corde tuo quis genuit mihi istos ego sterilis et non pariens transmigrata et captiva et istos quis enutrivit ego destituta et sola et isti ubi hic erant
    <verse number="22" style="v"/>haec dicit Dominus Deus ecce levo ad gentes manum meam et ad populos exaltabo signum meum et adferent filios tuos in ulnis et filias tuas super umeros portabunt
    <verse number="23" style="v"/>et erunt reges nutricii tui et reginae nutrices tuae vultu in terra dimisso adorabunt te et pulverem pedum tuorum lingent et scies quia ego Dominus super quo non confundentur qui expectant eum
    <verse number="24" style="v"/>numquid tolletur a forte praeda aut quod captum fuerit a robusto salvum esse poterit
    <verse number="25" style="v"/>quia haec dicit Dominus equidem et captivitas a forte tolletur et quod ablatum fuerit a robusto salvabitur eos vero qui iudicaverunt te ego iudicabo et filios tuos ego salvabo
    <verse number="26" style="v"/>et cibabo hostes tuos carnibus suis et quasi musto sanguine suo inebriabuntur et sciet omnis caro quia ego Dominus salvans te et redemptor tuus Fortis Iacob
  </para>
  <chapter number="50" style="c"/>
  <para style="p">
    <verse number="1" style="v"/>haec dicit Dominus quis est hic liber repudii matris vestrae quo dimisi eam aut quis est creditor meus cui vendidi vos ecce in iniquitatibus vestris venditi estis et in sceleribus vestris dimisi matrem vestram
    <verse number="2" style="v"/>quia veni et non erat vir vocavi et non erat qui audiret numquid adbreviata et parvula facta est manus mea ut non possim redimere aut non est in me virtus ad liberandum ecce in increpatione mea desertum faciam mare ponam flumina in siccum conputrescent pisces sine aqua et morientur in siti
    <verse number="3" style="v"/>induam caelos tenebris et saccum ponam operimentum eorum
    <verse number="4" style="v"/>Dominus dedit mihi linguam eruditam ut sciam sustentare eum qui lassus est verbo erigit mane mane erigit mihi aurem ut audiam quasi magistrum
    <verse number="5" style="v"/>Dominus Deus aperuit mihi aurem ego autem non contradico retrorsum non abii
    <verse number="6" style="v"/>corpus meum dedi percutientibus et genas meas vellentibus faciem meam non averti ab increpantibus et conspuentibus
    <verse number="7" style="v"/>Dominus Deus auxiliator meus ideo non sum confusus ideo posui faciem meam ut petram durissimam et scio quoniam non confundar
    <verse number="8" style="v"/>iuxta est qui iustificat me quis contradicet mihi stemus simul quis est adversarius meus accedat ad me
    <verse number="9" style="v"/>ecce Dominus Deus auxiliator meus quis est qui condemnet me ecce omnes quasi vestimentum conterentur tinea comedet eos
    <verse number="10" style="v"/>quis ex vobis timens Dominum audiens vocem servi sui qui ambulavit in tenebris et non est lumen ei speret in nomine Domini et innitatur super Deum suum
    <verse number="11" style="v"/>ecce omnes vos accendentes ignem accincti flammis ambulate in lumine ignis vestri et in flammis quas succendistis de manu mea factum est hoc vobis in doloribus dormietis
  </para>
  <chapter number="51" style="c"/>
  <para style="p">
    <verse number="1" style="v"/>audite me qui sequimini quod iustum est et quaeritis Dominum adtendite ad petram unde excisi estis et ad cavernam laci de qua praecisi estis
    <verse number="2" style="v"/>adtendite ad Abraham patrem vestrum et ad Sarram quae peperit vos quia unum vocavi eum et benedixi ei et multiplicavi eum
    <verse number="3" style="v"/>consolabitur ergo Dominus et Sion consolabitur omnes ruinas eius et ponet desertum eius quasi delicias et solitudinem eius quasi hortum Domini gaudium et laetitia invenietur in ea gratiarum actio et vox laudis
    <verse number="4" style="v"/>adtendite ad me populus meus et tribus mea me audite quia lex a me exiet et iudicium meum in lucem populorum requiescet
    <verse number="5" style="v"/>prope est iustus meus egressus est salvator meus et brachia mea populos iudicabunt me insulae expectabunt et brachium meum sustinebunt
    <verse number="6" style="v"/>levate in caelum oculos vestros et videte sub terra deorsum quia caeli sicut fumus liquescent et terra sicut vestimentum adteretur et habitatores eius sicut haec interibunt salus autem mea in sempiternum erit et iustitia mea non deficiet
    <verse number="7" style="v"/>audite me qui scitis iustum populus lex mea in corde eorum nolite timere obprobrium hominum et blasphemias eorum ne metuatis
    <verse number="8" style="v"/>sicut enim vestimentum sic comedet eos vermis et sicut lanam sic devorabit eos tinea salus autem mea in sempiternum erit et iustitia mea in generationes generationum
    <verse number="9" style="v"/>consurge consurge induere fortitudinem brachium Domini consurge sicut in diebus antiquis in generationibus saeculorum numquid non tu percussisti superbum vulnerasti draconem
    <verse number="10" style="v"/>numquid non tu siccasti mare aquam abyssi vehementis qui posuisti profundum maris viam ut transirent liberati
    <verse number="11" style="v"/>et nunc qui redempti sunt a Domino revertentur et venient in Sion laudantes et laetitia sempiterna super capita eorum gaudium et laetitiam tenebunt fugiet dolor et gemitus
    <verse number="12" style="v"/>ego ego ipse consolabor vos quis tu ut timeres ab homine mortali et a filio hominis qui quasi faenum ita arescet
    <verse number="13" style="v"/>et oblitus es Domini factoris tui qui tetendit caelos et fundavit terram et formidasti iugiter tota die a facie furoris eius qui te tribulabat et paraverat ad perdendum ubi nunc est furor tribulantis
    <verse number="14" style="v"/>cito veniet gradiens ad aperiendum et non interficiet usque ad internicionem nec deficiet panis eius
    <verse number="15" style="v"/>ego autem sum Dominus Deus tuus qui conturbo mare et intumescunt fluctus eius Dominus exercituum nomen meum
    <verse number="16" style="v"/>posui verba mea in ore tuo et in umbra manus meae protexi te ut plantes caelos et fundes terram et dicas ad Sion populus meus es tu
    <verse number="17" style="v"/>elevare elevare consurge Hierusalem quae bibisti de manu Domini calicem irae eius usque ad fundum calicis soporis bibisti et epotasti usque ad feces
    <verse number="18" style="v"/>non est qui sustentet eam ex omnibus filiis quos genuit et non est qui adprehendat manum eius ex omnibus filiis quos enutrivit
    <verse number="19" style="v"/>duo sunt quae occurrerunt tibi quis contristabitur super te vastitas et contritio et fames et gladius quis consolabitur te
    <verse number="20" style="v"/>filii tui proiecti sunt dormierunt in capite omnium viarum sicut bestia inlaqueata pleni indignatione Domini increpatione Dei tui
    <verse number="21" style="v"/>idcirco audi hoc paupercula et ebria non a vino
    <verse number="22" style="v"/>haec dicit Dominator tuus Dominus et Deus tuus qui pugnavit pro populo suo ecce tuli de manu tua calicem soporis fundum calicis indignationis meae non adicies ut bibas illud ultra
    <verse number="23" style="v"/>et ponam illud in manu eorum qui te humiliaverunt et dixerunt animae tuae incurvare ut transeamus et posuisti ut terram corpus tuum et quasi viam transeuntibus
  </para>
  <chapter number="52" style="c"/>
  <para style="p">
    <verse number="1" style="v"/>consurge consurge induere fortitudine tua Sion induere vestimentis gloriae tuae Hierusalem civitas sancti quia non adiciet ultra ut pertranseat per te incircumcisus et inmundus
    <verse number="2" style="v"/>excutere de pulvere consurge sede Hierusalem solve vincula colli tui captiva filia Sion
    <verse number="3" style="v"/>quia haec dicit Dominus gratis venundati estis et sine argento redimemini
    <verse number="4" style="v"/>quia haec dicit Dominus Deus in Aegyptum descendit populus meus in principio ut colonus esset ibi et Assur absque ulla causa calumniatus est eum
    <verse number="5" style="v"/>et nunc quid mihi est hic dicit Dominus quoniam ablatus est populus meus gratis dominatores eius inique agunt dicit Dominus et iugiter tota die nomen meum blasphematur
    <verse number="6" style="v"/>propter hoc sciet populus meus nomen meum in die illa quia ego ipse qui loquebar ecce adsum
    <verse number="7" style="v"/>quam pulchri super montes pedes adnuntiantis et praedicantis pacem adnuntiantis bonum praedicantis salutem dicentis Sion regnavit Deus tuus
    <verse number="8" style="v"/>vox speculatorum tuorum levaverunt vocem simul laudabunt quia oculum ad oculum videbunt cum converterit Dominus Sion
    <verse number="9" style="v"/>gaudete et laudate simul deserta Hierusalem quia consolatus est Dominus populum suum redemit Hierusalem
    <verse number="10" style="v"/>paravit Dominus brachium sanctum suum in oculis omnium gentium et videbunt omnes fines terrae salutare Dei nostri
    <verse number="11" style="v"/>recedite recedite exite inde pollutum nolite tangere exite de medio eius mundamini qui fertis vasa Domini
    <verse number="12" style="v"/>quoniam non in tumultu exibitis nec in fuga properabitis praecedet enim vos Dominus et congregabit vos Deus Israhel
    <verse number="13" style="v"/>ecce intelleget servus meus exaltabitur et elevabitur et sublimis erit valde
    <verse number="14" style="v"/>sicut obstipuerunt super te multi sic inglorius erit inter viros aspectus eius et forma eius inter filios hominum
    <verse number="15" style="v"/>iste asperget gentes multas super ipsum continebunt reges os suum quia quibus non est narratum de eo viderunt et qui non audierunt contemplati sunt
  </para>
  <chapter number="53" style="c"/>
  <para style="p">
    <verse number="1" style="v"/>quis credidit auditui nostro et brachium Domini cui revelatum est
    <verse number="2" style="v"/>et ascendet sicut virgultum coram eo et sicut radix de terra sitienti non est species ei neque decor et vidimus eum et non erat aspectus et desideravimus eum
    <verse number="3" style="v"/>despectum et novissimum virorum virum dolorum et scientem infirmitatem et quasi absconditus vultus eius et despectus unde nec reputavimus eum
    <verse number="4" style="v"/>vere languores nostros ipse tulit et dolores nostros ipse portavit et nos putavimus eum quasi leprosum et percussum a Deo et humiliatum
    <verse number="5" style="v"/>ipse autem vulneratus est propter iniquitates nostras adtritus est propter scelera nostra disciplina pacis nostrae super eum et livore eius sanati sumus
    <verse number="6" style="v"/>omnes nos quasi oves erravimus unusquisque in viam suam declinavit et Dominus posuit in eo iniquitatem omnium nostrum
    <verse number="7" style="v"/>oblatus est quia ipse voluit et non aperuit os suum sicut ovis ad occisionem ducetur et quasi agnus coram tondente obmutescet et non aperiet os suum
    <verse number="8" style="v"/>de angustia et de iudicio sublatus est generationem eius quis enarrabit quia abscisus est de terra viventium propter scelus populi mei percussit eum
    <verse number="9" style="v"/>et dabit impios pro sepultura et divitem pro morte sua eo quod iniquitatem non fecerit neque dolus fuerit in ore eius
    <verse number="10" style="v"/>et Dominus voluit conterere eum in infirmitate si posuerit pro peccato animam suam videbit semen longevum et voluntas Domini in manu eius dirigetur
    <verse number="11" style="v"/>pro eo quod laboravit anima eius videbit et saturabitur in scientia sua iustificabit ipse iustus servus meus multos et iniquitates eorum ipse portabit
    <verse number="12" style="v"/>ideo dispertiam ei plurimos et fortium dividet spolia pro eo quod tradidit in morte animam suam et cum sceleratis reputatus est et ipse peccatum multorum tulit et pro transgressoribus rogavit
  </para>
  <chapter number="54" style="c"/>
  <para style="p">
    <verse number="1" style="v"/>lauda sterilis quae non paris decanta laudem et hinni quae non pariebas quoniam multi filii desertae magis quam eius quae habebat virum dicit Dominus
    <verse number="2" style="v"/>dilata locum tentorii tui et pelles tabernaculorum tuorum extende ne parcas longos fac funiculos tuos et clavos tuos consolida
    <verse number="3" style="v"/>ad dexteram enim et ad levam penetrabis et semen tuum gentes hereditabit et civitates desertas inhabitabit
    <verse number="4" style="v"/>noli timere quia non confunderis neque erubescas non enim te pudebit quia confusionis adulescentiae tuae oblivisceris et obprobrii viduitatis tuae non recordaberis amplius
    <verse number="5" style="v"/>quia dominabitur tui qui fecit te Dominus exercituum nomen eius et redemptor tuus Sanctus Israhel Deus omnis terrae vocabitur
    <verse number="6" style="v"/>quia ut mulierem derelictam et maerentem spiritu vocavit te Dominus et uxorem ab adulescentia abiectam dixit Deus tuus
    <verse number="7" style="v"/>ad punctum in modico dereliqui te et in miserationibus magnis congregabo te
    <verse number="8" style="v"/>in momento indignationis abscondi faciem meam parumper a te et in misericordia sempiterna misertus sum tui dixit redemptor tuus Dominus
    <verse number="9" style="v"/>sicut in diebus Noe istud mihi est cui iuravi ne inducerem aquas Noe ultra super terram sic iuravi ut non irascar tibi et non increpem te
    <verse number="10" style="v"/>montes enim commovebuntur et colles contremescent misericordia autem mea non recedet et foedus pacis meae non movebitur dixit miserator tuus Dominus
    <verse number="11" style="v"/>paupercula tempestate convulsa absque ulla consolatione ecce ego sternam per ordinem lapides tuos et fundabo te in sapphyris
    <verse number="12" style="v"/>et ponam iaspidem propugnacula tua et portas tuas in lapides sculptos et omnes terminos tuos in lapides desiderabiles
    <verse number="13" style="v"/>universos filios tuos doctos a Domino et multitudinem pacis filiis tuis
    <verse number="14" style="v"/>et in iustitia fundaberis recede procul a calumnia quia non timebis et a pavore quia non adpropinquabit tibi
    <verse number="15" style="v"/>ecce accola veniet qui non erat mecum advena quondam tuus adiungetur tibi
    <verse number="16" style="v"/>ecce ego creavi fabrum sufflantem in igne prunas et proferentem vas in opus suum et ego creavi interfectorem ad disperdendum
    <verse number="17" style="v"/>omne vas quod fictum est contra te non dirigetur et omnem linguam resistentem tibi in iudicio iudicabis haec hereditas servorum Domini et iustitia eorum apud me dicit Dominus
  </para>
  <chapter number="55" style="c"/>
  <para style="p">
    <verse number="1" style="v"/>o omnes sitientes venite ad aquas et qui non habetis argentum properate emite et comedite venite emite absque argento et absque ulla commutatione vinum et lac
    <verse number="2" style="v"/>quare adpenditis argentum non in panibus et laborem vestrum non in saturitate audite audientes me et comedite bonum et delectabitur in crassitudine anima vestra
    <verse number="3" style="v"/>inclinate aurem vestram et venite ad me audite et vivet anima vestra et feriam vobis pactum sempiternum misericordias David fideles
    <verse number="4" style="v"/>ecce testem populis dedi eum ducem ac praeceptorem gentibus
    <verse number="5" style="v"/>ecce gentem quam nesciebas vocabis et gentes quae non cognoverunt te ad te current propter Dominum Deum tuum et Sanctum Israhel quia glorificavit te
    <verse number="6" style="v"/>quaerite Dominum dum inveniri potest invocate eum dum prope est
    <verse number="7" style="v"/>derelinquat impius viam suam et vir iniquus cogitationes suas et revertatur ad Dominum et miserebitur eius et ad Deum nostrum quoniam multus est ad ignoscendum
    <verse number="8" style="v"/>non enim cogitationes meae cogitationes vestrae neque viae vestrae viae meae dicit Dominus
    <verse number="9" style="v"/>quia sicut exaltantur caeli a terra sic exaltatae sunt viae meae a viis vestris et cogitationes meae a cogitationibus vestris
    <verse number="10" style="v"/>et quomodo descendit imber et nix de caelo et illuc ultra non revertitur sed inebriat terram et infundit eam et germinare eam facit et dat semen serenti et panem comedenti
    <verse number="11" style="v"/>sic erit verbum meum quod egredietur de ore meo non revertetur ad me vacuum sed faciet quaecumque volui et prosperabitur in his ad quae misi illud
    <verse number="12" style="v"/>quia in laetitia egrediemini et in pace deducemini montes et colles cantabunt coram vobis laudem et omnia ligna regionis plaudent manu
    <verse number="13" style="v"/>pro saliunca ascendet abies et pro urtica crescet myrtus et erit Dominus nominatus in signum aeternum quod non auferetur
  </para>
  <chapter number="56" style="c"/>
  <para style="p">
    <verse number="1" style="v"/>haec dicit Dominus custodite iudicium et facite iustitiam quia iuxta est salus mea ut veniat et iustitia mea ut reveletur
    <verse number="2" style="v"/>beatus vir qui facit hoc et filius hominis qui adprehendit istud custodiens sabbatum ne polluat illud custodiens manus suas ne faciat omne malum
    <verse number="3" style="v"/>et non dicat filius advenae qui adheret Domino dicens separatione dividet me Dominus a populo suo et non dicat eunuchus ecce ego lignum aridum
    <verse number="4" style="v"/>quia haec dicit Dominus eunuchis qui custodierint sabbata mea et elegerint quae volui et tenuerint foedus meum
    <verse number="5" style="v"/>dabo eis in domo mea et in muris meis locum et nomen melius a filiis et filiabus nomen sempiternum dabo eis quod non peribit
    <verse number="6" style="v"/>et filios advenae qui adherent Domino ut colant eum et diligant nomen eius ut sint ei in servos omnem custodientem sabbatum ne polluat illud et tenentem foedus meum
    <verse number="7" style="v"/>adducam eos in montem sanctum meum et laetificabo eos in domo orationis meae holocausta eorum et victimae eorum placebunt mihi super altari meo quia domus mea domus orationis vocabitur cunctis populis
    <verse number="8" style="v"/>ait Dominus Deus qui congregat dispersos Israhel adhuc congregabo ad eum congregatos eius
    <verse number="9" style="v"/>omnes bestiae agri venite ad devorandum universae bestiae saltus
    <verse number="10" style="v"/>speculatores eius caeci omnes nescierunt universi canes muti non valentes latrare videntes vana dormientes et amantes somnia
    <verse number="11" style="v"/>et canes inpudentissimi nescierunt saturitatem ipsi pastores ignoraverunt intellegentiam omnes in viam suam declinaverunt unusquisque ad avaritiam suam a summo usque ad novissimum
    <verse number="12" style="v"/>venite sumamus vinum et impleamur ebrietate et erit sicut hodie sic et cras et multo amplius
  </para>
  <chapter number="57" style="c"/>
  <para style="p">
    <verse number="1" style="v"/>iustus perit et nemo est qui recogitet in corde suo et viri misericordiae colliguntur quia non est qui intellegat a facie enim malitiae collectus est iustus
    <verse number="2" style="v"/>veniat pax requiescat in cubili suo qui ambulavit in directione sua
    <verse number="3" style="v"/>vos autem accedite huc filii auguratricis semen adulteri et fornicariae
    <verse number="4" style="v"/>super quem lusistis super quem dilatastis os et eiecistis linguam numquid non vos filii scelesti semen mendax
    <verse number="5" style="v"/>qui consolamini in diis subter omne lignum frondosum immolantes parvulos in torrentibus subter inminentes petras
    <verse number="6" style="v"/>in partibus torrentis pars tua haec est sors tua et ipsis effudisti libamen obtulisti sacrificium numquid super his non indignabor
    <verse number="7" style="v"/>super montem excelsum et sublimem posuisti cubile tuum et illuc ascendisti ut immolares hostias
    <verse number="8" style="v"/>et post ostium et retro postem posuisti memoriale tuum quia iuxta me discoperuisti et suscepisti adulterum dilatasti cubile tuum et pepigisti cum eis dilexisti stratum eorum manu aperta
    <verse number="9" style="v"/>et ornasti te regi unguento et multiplicasti pigmenta tua misisti legatos tuos procul et humiliata es usque ad inferos
    <verse number="10" style="v"/>in multitudine viae tuae laborasti non dixisti quiescam vitam manus tuae invenisti propterea non rogasti
    <verse number="11" style="v"/>pro quo sollicita timuisti quia mentita es et mei non es recordata neque cogitasti in corde tuo quia ego tacens et quasi non videns et mei oblita es
    <verse number="12" style="v"/>ego adnuntiabo iustitiam tuam et opera tua non proderunt tibi
    <verse number="13" style="v"/>cum clamaveris liberent te congregati tui et omnes eos auferet ventus tollet aura qui autem fiduciam habet mei hereditabit terram et possidebit montem sanctum meum
    <verse number="14" style="v"/>et dicam viam facite praebete iter declinate de semita auferte offendicula de via populi mei
    <verse number="15" style="v"/>quia haec dicit Excelsus et Sublimis habitans aeternitatem et sanctum nomen eius in excelso et in sancto habitans et cum contrito et humili spiritu ut vivificet spiritum humilium et vivificet cor contritorum
    <verse number="16" style="v"/>non enim in sempiternum litigabo neque usque ad finem irascar quia spiritus a facie mea egredietur et flatus ego faciam
    <verse number="17" style="v"/>propter iniquitatem avaritiae eius iratus sum et percussi eum abscondi et indignatus sum et abiit vagus in via cordis sui
    <verse number="18" style="v"/>vias eius vidi et dimisi eum et reduxi eum et reddidi consolationes ipsi et lugentibus eius
    <verse number="19" style="v"/>creavi fructum labiorum pacem pacem ei qui longe est et qui prope dixit Dominus et sanavi eum
    <verse number="20" style="v"/>impii autem quasi mare fervens quod quiescere non potest et redundant fluctus eius in conculcationem et lutum
    <verse number="21" style="v"/>non est pax dixit Deus meus impiis
  </para>
  <chapter number="58" style="c"/>
  <para style="p">
    <verse number="1" style="v"/>clama ne cesses quasi tuba exalta vocem tuam et adnuntia populo meo scelera eorum et domui Iacob peccata eorum
    <verse number="2" style="v"/>me etenim de die in diem quaerunt et scire vias meas volunt quasi gens quae iustitiam fecerit et quae iudicium Dei sui non reliquerit rogant me iudicia iustitiae adpropinquare Deo volunt
    <verse number="3" style="v"/>quare ieiunavimus et non aspexisti humiliavimus animam nostram et nescisti ecce in die ieiunii vestri invenitur voluntas et omnes debitores vestros repetitis
    <verse number="4" style="v"/>ecce ad lites et contentiones ieiunatis et percutitis pugno impie nolite ieiunare sicut usque ad hanc diem ut audiatur in excelso clamor vester
    <verse number="5" style="v"/>numquid tale est ieiunium quod elegi per diem adfligere hominem animam suam numquid contorquere quasi circulum caput suum et saccum et cinerem sternere numquid istud vocabis ieiunium et diem acceptabilem Domino
    <verse number="6" style="v"/>nonne hoc est magis ieiunium quod elegi dissolve conligationes impietatis solve fasciculos deprimentes dimitte eos qui confracti sunt liberos et omne onus disrumpe
    <verse number="7" style="v"/>frange esurienti panem tuum et egenos vagosque induc in domum tuam cum videris nudum operi eum et carnem tuam ne despexeris
    <verse number="8" style="v"/>tunc erumpet quasi mane lumen tuum et sanitas tua citius orietur et anteibit faciem tuam iustitia tua et gloria Domini colliget te
    <verse number="9" style="v"/>tunc invocabis et Dominus exaudiet clamabis et dicet ecce adsum si abstuleris de medio tui catenam et desieris digitum extendere et loqui quod non prodest
    <verse number="10" style="v"/>cum effuderis esurienti animam tuam et animam adflictam repleveris orietur in tenebris lux tua et tenebrae tuae erunt sicut meridies
    <verse number="11" style="v"/>et requiem tibi dabit Dominus semper et implebit splendoribus animam tuam et ossa tua liberabit et eris quasi hortus inriguus et sicut fons aquarum cuius non deficient aquae
    <verse number="12" style="v"/>et aedificabuntur in te deserta saeculorum fundamenta generationis et generationis suscitabis et vocaberis aedificator sepium avertens semitas in quietem
    <verse number="13" style="v"/>si averteris a sabbato pedem tuum facere voluntatem tuam in die sancto meo et vocaveris sabbatum delicatum et sanctum Domini gloriosum et glorificaveris eum dum non facis vias tuas et non invenitur voluntas tua ut loquaris sermonem
    <verse number="14" style="v"/>tunc delectaberis super Domino et sustollam te super altitudines terrae et cibabo te hereditate Iacob patris tui os enim Domini locutum est
  </para>
  <chapter number="59" style="c"/>
  <para style="p">
    <verse number="1" style="v"/>ecce non est adbreviata manus Domini ut salvare nequeat neque adgravata est auris eius ut non exaudiat
    <verse number="2" style="v"/>sed iniquitates vestrae diviserunt inter vos et Deum vestrum et peccata vestra absconderunt faciem eius a vobis ne exaudiret
    <verse number="3" style="v"/>manus enim vestrae pollutae sunt sanguine et digiti vestri iniquitate labia vestra locuta sunt mendacium et lingua vestra iniquitatem fatur
    <verse number="4" style="v"/>non est qui invocet iustitiam neque est qui iudicet vere sed confidunt in nihili et loquuntur vanitates conceperunt laborem et pepererunt iniquitatem
    <verse number="5" style="v"/>ova aspidum ruperunt et telas araneae texuerunt qui comederit de ovis eorum morietur et quod confotum est erumpet in regulum
    <verse number="6" style="v"/>telae eorum non erunt in vestimentum neque operientur operibus suis opera eorum opera inutilia et opus iniquitatis in manibus eorum
    <verse number="7" style="v"/>pedes eorum ad malum currunt et festinant ut effundant sanguinem innocentem cogitationes eorum cogitationes inutiles vastitas et contritio in viis eorum
    <verse number="8" style="v"/>viam pacis nescierunt et non est iudicium in gressibus eorum semitae eorum incurvatae sunt eis omnis qui calcat in ea ignorat pacem
    <verse number="9" style="v"/>propter hoc elongatum est iudicium a nobis et non adprehendet nos iustitia expectavimus lucem et ecce tenebrae splendorem et in tenebris ambulavimus
    <verse number="10" style="v"/>palpavimus sicut caeci parietem et quasi absque oculis adtrectavimus inpegimus meridie quasi in tenebris in caligosis quasi mortui
    <verse number="11" style="v"/>rugiemus quasi ursi omnes et quasi columbae meditantes gememus expectavimus iudicium et non est salutem et elongata est a nobis
    <verse number="12" style="v"/>multiplicatae sunt enim iniquitates nostrae coram te et peccata nostra responderunt nobis quia scelera nostra nobiscum et iniquitates nostras cognovimus
    <verse number="13" style="v"/>peccare et mentiri contra Dominum et aversi sumus ne iremus post tergum Dei nostri ut loqueremur calumniam et transgressionem concepimus et locuti sumus de corde verba mendacii
    <verse number="14" style="v"/>et conversum est retrorsum iudicium et iustitia longe stetit quia corruit in platea veritas et aequitas non potuit ingredi
    <verse number="15" style="v"/>et facta est veritas in oblivione et qui recessit a malo praedae patuit et vidit Dominus et malum apparuit in oculis eius quia non est iudicium
    <verse number="16" style="v"/>et vidit quia non est vir et aporiatus est quia non est qui occurrat et salvavit sibi brachium suum et iustitia eius ipsa confirmavit eum
    <verse number="17" style="v"/>indutus est iustitia ut lorica et galea salutis in capite eius indutus est vestimentis ultionis et opertus est quasi pallio zeli
    <verse number="18" style="v"/>sicut ad vindictam quasi ad retributionem indignationis hostibus suis et vicissitudinem inimicis suis insulis vicem reddet
    <verse number="19" style="v"/>et timebunt qui ab occidente nomen Domini et qui ab ortu solis gloriam eius cum venerit quasi fluvius violentus quem spiritus Domini cogit
    <verse number="20" style="v"/>et venerit Sion redemptor et eis qui redeunt ab iniquitate in Iacob dicit Dominus
    <verse number="21" style="v"/>hoc foedus meum cum eis dicit Dominus spiritus meus qui est in te et verba mea quae posui in ore tuo non recedent de ore tuo et de ore seminis tui et de ore seminis seminis tui dixit Dominus amodo et usque in sempiternum
  </para>
  <chapter number="60" style="c"/>
  <para style="p">
    <verse number="1" style="v"/>surge inluminare quia venit lumen tuum et gloria Domini super te orta est
    <verse number="2" style="v"/>quia ecce tenebrae operient terram et caligo populos super te autem orietur Dominus et gloria eius in te videbitur
    <verse number="3" style="v"/>et ambulabunt gentes in lumine tuo et reges in splendore ortus tui
    <verse number="4" style="v"/>leva in circuitu oculos tuos et vide omnes isti congregati sunt venerunt tibi filii tui de longe venient et filiae tuae in latere sugent
    <verse number="5" style="v"/>tunc videbis et afflues et mirabitur et dilatabitur cor tuum quando conversa fuerit ad te multitudo maris fortitudo gentium venerit tibi
    <verse number="6" style="v"/>inundatio camelorum operiet te dromedariae Madian et Efa omnes de Saba venient aurum et tus deferentes et laudem Domino adnuntiantes
    <verse number="7" style="v"/>omne pecus Cedar congregabitur tibi arietes Nabaioth ministrabunt tibi offerentur super placabili altari meo et domum maiestatis meae glorificabo
    <verse number="8" style="v"/>qui sunt isti qui ut nubes volant et quasi columbae ad fenestras suas
    <verse number="9" style="v"/>me enim insulae expectant et naves maris in principio ut adducam filios tuos de longe argentum eorum et aurum eorum cum eis nomini Domini Dei tui et Sancto Israhel quia glorificavit te
    <verse number="10" style="v"/>et aedificabunt filii peregrinorum muros tuos et reges eorum ministrabunt tibi in indignatione enim mea percussi te et in reconciliatione mea misertus sum tui
    <verse number="11" style="v"/>et aperientur portae tuae iugiter die et nocte non claudentur ut adferatur ad te fortitudo gentium et reges earum adducantur
    <verse number="12" style="v"/>gens enim et regnum quod non servierit tibi peribit et gentes solitudine vastabuntur
    <verse number="13" style="v"/>gloria Libani ad te veniet abies et buxus et pinus simul ad ornandum locum sanctificationis meae et locum pedum meorum glorificabo
    <verse number="14" style="v"/>et venient ad te curvi filii eorum qui humiliaverunt te et adorabunt vestigia pedum tuorum omnes qui detrahebant tibi et vocabunt te civitatem Domini Sion Sancti Israhel
    <verse number="15" style="v"/>pro eo quod fuisti derelicta et odio habita et non erat qui per te transiret ponam te in superbiam saeculorum gaudium in generationem et generationem
    <verse number="16" style="v"/>et suges lac gentium et mamilla regum lactaberis et scies quia ego Dominus salvans te et redemptor tuus Fortis Iacob
    <verse number="17" style="v"/>pro aere adferam aurum et pro ferro adferam argentum et pro lignis aes et pro lapidibus ferrum et ponam visitationem tuam pacem et praepositos tuos iustitiam
    <verse number="18" style="v"/>non audietur ultra iniquitas in terra tua vastitas et contritio in terminis tuis et occupabit salus muros tuos et portas tuas laudatio
    <verse number="19" style="v"/>non erit tibi amplius sol ad lucendum per diem nec splendor lunae inluminabit te sed erit tibi Dominus in lucem sempiternam et Deus tuus in gloriam tuam
    <verse number="20" style="v"/>non occidet ultra sol tuus et luna tua non minuetur quia Dominus erit in lucem sempiternam et conplebuntur dies luctus tui
    <verse number="21" style="v"/>populus autem tuus omnes iusti in perpetuum hereditabunt terram germen plantationis meae opus manus meae ad glorificandum
    <verse number="22" style="v"/>minimus erit in mille et parvulus in gentem fortissimam ego Dominus in tempore eius subito faciam istud
  </para>
  <chapter number="61" style="c"/>
  <para style="p">
    <verse number="1" style="v"/>spiritus Domini super me eo quod unxerit Dominus me ad adnuntiandum mansuetis misit me ut mederer contritis corde et praedicarem captivis indulgentiam et clausis apertionem
    <verse number="2" style="v"/>ut praedicarem annum placabilem Domini et diem ultionis Deo nostro ut consolarer omnes lugentes
    <verse number="3" style="v"/>ut ponerem lugentibus Sion et darem eis coronam pro cinere oleum gaudii pro luctu pallium laudis pro spiritu maeroris et vocabuntur in ea fortes iustitiae plantatio Domini ad glorificandum
    <verse number="4" style="v"/>et aedificabunt deserta a saeculo et ruinas antiquas erigent et instaurabunt civitates desertas dissipatas in generationem et generationem
    <verse number="5" style="v"/>et stabunt alieni et pascent pecora vestra et filii peregrinorum agricolae et vinitores vestri erunt
    <verse number="6" style="v"/>vos autem sacerdotes Domini vocabimini ministri Dei nostri dicetur vobis fortitudinem gentium comedetis et in gloria earum superbietis
    <verse number="7" style="v"/>pro confusione vestra duplici et rubore laudabunt partem eorum propter hoc in terra sua duplicia possidebunt laetitia sempiterna erit eis
    <verse number="8" style="v"/>quia ego Dominus diligens iudicium odio habens rapinam in holocausto et dabo opus eorum in veritate et foedus perpetuum feriam eis
    <verse number="9" style="v"/>et scietur in gentibus semen eorum et germen eorum in medio populorum omnes qui viderint eos cognoscent eos quia isti sunt semen cui benedixit Dominus
    <verse number="10" style="v"/>gaudens gaudebo in Domino et exultabit anima mea in Deo meo quia induit me vestimentis salutis et indumento iustitiae circumdedit me quasi sponsum decoratum corona et quasi sponsam ornatam monilibus suis
    <verse number="11" style="v"/>sicut enim terra profert germen suum et sicut hortus semen suum germinat sic Dominus Deus germinabit iustitiam et laudem coram universis gentibus
  </para>
  <chapter number="62" style="c"/>
  <para style="p">
    <verse number="1" style="v"/>propter Sion non tacebo et propter Hierusalem non quiescam donec egrediatur ut splendor iustus eius et salvator eius ut lampas accendatur
    <verse number="2" style="v"/>et videbunt gentes iustum tuum et cuncti reges inclitum tuum et vocabitur tibi nomen novum quod os Domini nominabit
    <verse number="3" style="v"/>et eris corona gloriae in manu Domini et diadema regni in manu Dei tui
    <verse number="4" style="v"/>non vocaberis ultra Derelicta et terra tua non vocabitur amplius Desolata sed vocaberis Voluntas mea in ea et terra tua Inhabitata quia conplacuit Domino in te et terra tua inhabitabitur
    <verse number="5" style="v"/>habitabit enim iuvenis cum virgine et habitabunt in te filii tui et gaudebit sponsus super sponsam gaudebit super te Deus tuus
    <verse number="6" style="v"/>super muros tuos Hierusalem constitui custodes tota die et tota nocte perpetuo non tacebunt qui reminiscimini Domini ne taceatis
    <verse number="7" style="v"/>et ne detis silentium ei donec stabiliat et donec ponat Hierusalem laudem in terra
    <verse number="8" style="v"/>iuravit Dominus in dextera sua et in brachio fortitudinis suae si dedero triticum tuum ultra cibum inimicis tuis et si biberint filii alieni vinum tuum in quo laborasti
    <verse number="9" style="v"/>quia qui congregabunt illud comedent et laudabunt Dominum et qui conportant illud bibent in atriis sanctis meis
    <verse number="10" style="v"/>transite transite per portas praeparate viam populo planum facite iter et eligite lapides elevate signum ad populos
    <verse number="11" style="v"/>ecce Dominus auditum fecit in extremis terrae dicite filiae Sion ecce salvator tuus venit ecce merces eius cum eo et opus eius coram illo
    <verse number="12" style="v"/>et vocabunt eos Populus sanctus Redempti a Domino tu autem vocaberis Quaesita civitas et non Derelicta
  </para>
  <chapter number="63" style="c"/>
  <para style="p">
    <verse number="1" style="v"/>quis est iste qui venit de Edom tinctis vestibus de Bosra iste formonsus in stola sua gradiens in multitudine fortitudinis suae ego qui loquor iustitiam et propugnator sum ad salvandum
    <verse number="2" style="v"/>quare ergo rubrum est indumentum tuum et vestimenta tua sicut calcantium in torculari
    <verse number="3" style="v"/>torcular calcavi solus et de gentibus non est vir mecum calcavi eos in furore meo et conculcavi eos in ira mea et aspersus est sanguis eorum super vestimenta mea et omnia indumenta mea inquinavi
    <verse number="4" style="v"/>dies enim ultionis in corde meo annus redemptionis meae venit
    <verse number="5" style="v"/>circumspexi et non erat auxiliator quaesivi et non fuit qui adiuvaret et salvavit mihi brachium meum et indignatio mea ipsa auxiliata est mihi
    <verse number="6" style="v"/>et conculcavi populos in furore meo et inebriavi eos in indignatione mea et detraxi in terra virtutem eorum
    <verse number="7" style="v"/>miserationum Domini recordabor laudem Domini super omnibus quae reddidit nobis Dominus et super multitudinem bonorum domui Israhel quae largitus est eis secundum indulgentiam suam et secundum multitudinem misericordiarum suarum
    <verse number="8" style="v"/>et dixit verumtamen populus meus est filii non negantes et factus est eis salvator
    <verse number="9" style="v"/>in omni tribulatione eorum non est tribulatus et angelus faciei eius salvavit eos in dilectione sua et in indulgentia sua ipse redemit eos et portavit eos et levavit eos cunctis diebus saeculi
    <verse number="10" style="v"/>ipsi autem ad iracundiam provocaverunt et adflixerunt spiritum Sancti eius et conversus est eis in inimicum et ipse debellavit eos
    <verse number="11" style="v"/>et recordatus est dierum saeculi Mosi populi sui ubi est qui eduxit eos de mari cum pastoribus gregis sui ubi est qui posuit in medio eius spiritum Sancti sui
    <verse number="12" style="v"/>qui eduxit ad dexteram Mosen brachio maiestatis suae qui scidit aquas ante eos ut faceret sibi nomen sempiternum
    <verse number="13" style="v"/>qui duxit eos per abyssos quasi equum in deserto non inpingentem
    <verse number="14" style="v"/>quasi animal in campo descendens spiritus Domini ductor eius fuit sic adduxisti populum tuum ut faceres tibi nomen gloriae
    <verse number="15" style="v"/>adtende de caelo et vide de habitaculo sancto tuo et gloriae tuae ubi est zelus tuus et fortitudo tua multitudo viscerum tuorum et miserationum tuarum super me continuerunt se
    <verse number="16" style="v"/>tu enim pater noster et Abraham nescivit nos et Israhel ignoravit nos tu Domine pater noster redemptor noster a saeculo nomen tuum
    <verse number="17" style="v"/>quare errare nos fecisti Domine de viis tuis indurasti cor nostrum ne timeremus te convertere propter servos tuos tribus hereditatis tuae
    <verse number="18" style="v"/>quasi nihilum possederunt populum sanctum tuum hostes nostri conculcaverunt sanctificationem tuam
    <verse number="19" style="v"/>facti sumus quasi in principio cum non dominareris nostri neque invocaretur nomen tuum super nos
  </para>
  <chapter number="64" style="c"/>
  <para style="p">
    <verse number="1" style="v"/>utinam disrumperes caelos et descenderes a facie tua montes defluerent
    <verse number="2" style="v"/>sicut exustio ignis tabescerent aquae arderent igni ut notum fieret nomen tuum inimicis tuis a facie tua gentes turbarentur
    <verse number="3" style="v"/>cum feceris mirabilia non sustinebimus descendisti et a facie tua montes defluxerunt
    <verse number="4" style="v"/>a saeculo non audierunt neque auribus perceperunt oculus non vidit Deus absque te quae praeparasti expectantibus te
    <verse number="5" style="v"/>occurristi laetanti et facienti iustitiam in viis tuis recordabuntur tui ecce tu iratus es et peccavimus in ipsis fuimus semper et salvabimur
    <verse number="6" style="v"/>et facti sumus ut inmundus omnes nos quasi pannus menstruatae universae iustitiae nostrae et cecidimus quasi folium universi et iniquitates nostrae quasi ventus abstulerunt nos
    <verse number="7" style="v"/>non est qui invocet nomen tuum qui consurgat et teneat te abscondisti faciem tuam a nobis et adlisisti nos in manu iniquitatis nostrae
    <verse number="8" style="v"/>et nunc Domine pater noster es tu nos vero lutum et fictor noster et opera manuum tuarum omnes nos
    <verse number="9" style="v"/>ne irascaris Domine satis et ne ultra memineris iniquitatis ecce respice populus tuus omnes nos
    <verse number="10" style="v"/>civitas sancti tui facta est deserta Sion deserta facta est Hierusalem desolata
    <verse number="11" style="v"/>domus sanctificationis nostrae et gloriae nostrae ubi laudaverunt te patres nostri facta est in exustionem ignis et omnia desiderabilia nostra versa sunt in ruinas
    <verse number="12" style="v"/>numquid super his continebis te Domine tacebis et adfliges nos vehementer
  </para>
  <chapter number="65" style="c"/>
  <para style="p">
    <verse number="1" style="v"/>quaesierunt me qui ante non interrogabant invenerunt qui non quaesierunt me dixi ecce ego ecce ego ad gentem quae non vocabat nomen meum
    <verse number="2" style="v"/>expandi manus meas tota die ad populum incredulum qui graditur in via non bona post cogitationes suas
    <verse number="3" style="v"/>populus qui ad iracundiam provocat me ante faciem meam semper qui immolant in hortis et sacrificant super lateres
    <verse number="4" style="v"/>qui habitant in sepulchris et in delubris idolorum dormiunt qui comedunt carnem suillam et ius profanum in vasis eorum
    <verse number="5" style="v"/>qui dicunt recede a me non adpropinques mihi quia inmundus es isti fumus erunt in furore meo ignis ardens tota die
    <verse number="6" style="v"/>ecce scriptum est coram me non tacebo sed reddam et retribuam in sinu eorum
    <verse number="7" style="v"/>iniquitates vestras et iniquitates patrum vestrorum simul dicit Dominus qui sacrificaverunt super montes et super colles exprobraverunt mihi et remetiar opus eorum primum in sinu eorum
    <verse number="8" style="v"/>haec dicit Dominus quomodo si inveniatur granum in botro et dicatur ne dissipes illud quoniam benedictio est sic faciam propter servos meos ut non disperdam totum
    <verse number="9" style="v"/>et educam de Iacob semen et de Iuda possidentem montes meos et hereditabunt eam electi mei et servi mei habitabunt ibi
    <verse number="10" style="v"/>et erunt campestria in caulas gregum et vallis Achor in cubile armentorum populo meo qui requisierunt me
    <verse number="11" style="v"/>et vos qui dereliquistis Dominum qui obliti estis montem sanctum meum qui ponitis Fortunae mensam et libatis super eam
    <verse number="12" style="v"/>numerabo vos in gladio et omnes in caede corruetis pro eo quod vocavi et non respondistis locutus sum et non audistis et faciebatis malum in oculis meis et quae nolui elegistis
    <verse number="13" style="v"/>propter hoc haec dicit Dominus Deus ecce servi mei comedent et vos esurietis ecce servi mei bibent et vos sitietis
    <verse number="14" style="v"/>ecce servi mei laetabuntur et vos confundemini ecce servi mei laudabunt prae exultatione cordis et vos clamabitis prae dolore cordis et prae contritione spiritus ululabitis
    <verse number="15" style="v"/>et dimittetis nomen vestrum in iuramentum electis meis et interficiet te Dominus Deus et servos suos vocabit nomine alio
    <verse number="16" style="v"/>in quo qui benedictus est super terram benedicetur in Deo amen et qui iurat in terra iurabit in Deo amen quia oblivioni traditae sunt angustiae priores et quia absconditae sunt ab oculis nostris
    <verse number="17" style="v"/>ecce enim ego creo caelos novos et terram novam et non erunt in memoria priora et non ascendent super cor
    <verse number="18" style="v"/>sed gaudebitis et exultabitis usque in sempiternum in his quae ego creo quia ecce ego creo Hierusalem exultationem et populum eius gaudium
    <verse number="19" style="v"/>et exultabo in Hierusalem et gaudebo in populo meo et non audietur in eo ultra vox fletus et vox clamoris
    <verse number="20" style="v"/>non erit ibi amplius infans dierum et senex qui non impleat dies suos quoniam puer centum annorum morietur et peccator centum annorum maledictus erit
    <verse number="21" style="v"/>et aedificabunt domos et habitabunt et plantabunt vineas et comedent fructum earum
    <verse number="22" style="v"/>non aedificabunt et alius habitabit non plantabunt et alius comedet secundum dies enim ligni erunt dies populi mei et opera manuum eorum inveterabunt
    <verse number="23" style="v"/>electis meis non laborabunt frustra neque generabunt in conturbatione quia semen benedictorum Domini est et nepotes eorum cum eis
    <verse number="24" style="v"/>eritque antequam clament ego exaudiam adhuc illis loquentibus ego audiam
    <verse number="25" style="v"/>lupus et agnus pascentur simul et leo et bos comedent paleas et serpenti pulvis panis eius non nocebunt neque occident in omni monte sancto meo dicit Dominus
  </para>
  <chapter number="66" style="c"/>
  <para style="p">
    <verse number="1" style="v"/>haec dicit Dominus caelum sedis mea et terra scabillum pedum meorum quae ista domus quam aedificabitis mihi et quis iste locus quietis meae
    <verse number="2" style="v"/>omnia haec manus mea fecit et facta sunt universa ista dicit Dominus ad quem autem respiciam nisi ad pauperculum et contritum spiritu et trementem sermones meos
    <verse number="3" style="v"/>qui immolat bovem quasi qui interficiat virum qui mactat pecus quasi qui excerebret canem qui offert oblationem quasi qui sanguinem suillum offerat qui recordatur turis quasi qui benedicat idolo haec omnia elegerunt in viis suis et in abominationibus suis anima eorum delectata est
    <verse number="4" style="v"/>unde et ego eligam inlusiones eorum et quae timebant adducam eis quia vocavi et non erat qui responderet locutus sum et non audierunt feceruntque malum in oculis meis et quae nolui elegerunt
    <verse number="5" style="v"/>audite verbum Domini qui tremetis ad verbum eius dixerunt fratres vestri odientes vos et abicientes propter nomen meum glorificetur Dominus et videbimus in laetitia vestra ipsi autem confundentur
    <verse number="6" style="v"/>vox populi de civitate vox de templo vox Domini reddentis retributionem inimicis suis
    <verse number="7" style="v"/>antequam parturiret peperit antequam veniret partus eius peperit masculum
    <verse number="8" style="v"/>quis audivit umquam tale et quis vidit huic simile numquid parturiet terra in die una aut parietur gens simul quia parturivit et peperit Sion filios suos
    <verse number="9" style="v"/>numquid ego qui alios parere facio ipse non pariam dicit Dominus si ego qui generationem ceteris tribuo sterilis ero ait Dominus Deus tuus
    <verse number="10" style="v"/>laetamini cum Hierusalem et exultate in ea omnes qui diligitis eam gaudete cum ea gaudio universi qui lugetis super eam
    <verse number="11" style="v"/>ut sugatis et repleamini ab ubere consolationis eius ut mulgeatis et deliciis affluatis ab omnimoda gloria eius
    <verse number="12" style="v"/>quia haec dicit Dominus ecce ego declinabo super eam quasi fluvium pacis et quasi torrentem inundantem gloriam gentium quam sugetis ad ubera portabimini et super genua blandientur vobis
    <verse number="13" style="v"/>quomodo si cui mater blandiatur ita ego consolabor vos et in Hierusalem consolabimini
    <verse number="14" style="v"/>videbitis et gaudebit cor vestrum et ossa vestra quasi herba germinabunt et cognoscetur manus Domini servis eius et indignabitur inimicis suis
    <verse number="15" style="v"/>quia ecce Dominus in igne veniet et quasi turbo quadrigae eius reddere in indignatione furorem suum et increpationem suam in flamma ignis
    <verse number="16" style="v"/>quia in igne Dominus diiudicatur et in gladio suo ad omnem carnem et multiplicabuntur interfecti a Domino
    <verse number="17" style="v"/>qui sanctificabantur et mundos se putabant in hortis post unam intrinsecus qui comedebant carnem suillam et abominationem et murem simul consumentur dicit Dominus
    <verse number="18" style="v"/>ego autem opera eorum et cogitationes eorum venio ut congregem cum omnibus gentibus et linguis et venient et videbunt gloriam meam
    <verse number="19" style="v"/>et ponam in eis signum et mittam ex eis qui salvati fuerint ad gentes in mari in Africa in Lydia tenentes sagittam in Italiam et Graeciam ad insulas longe ad eos qui non audierunt de me et non viderunt gloriam meam et adnuntiabunt gloriam meam gentibus
    <verse number="20" style="v"/>et adducent omnes fratres vestros de cunctis gentibus donum Domino in equis et in quadrigis et in lecticis et in mulis et in carrucis ad montem sanctum meum Hierusalem dicit Dominus quomodo si inferant filii Israhel munus in vase mundo in domum Domini
    <verse number="21" style="v"/>et adsumam ex eis in sacerdotes et in Levitas dicit Dominus
    <verse number="22" style="v"/>quia sicut caeli novi et terra nova quae ego facio stare coram me dicit Dominus sic stabit semen vestrum et nomen vestrum
    <verse number="23" style="v"/>et erit mensis ex mense et sabbatum ex sabbato veniet omnis caro ut adoret coram facie mea dicit Dominus
    <verse number="24" style="v"/>et egredientur et videbunt cadavera virorum qui praevaricati sunt in me vermis eorum non morietur et ignis eorum non extinguetur et erunt usque ad satietatem visionis omni carni
  </para>
</usx>
