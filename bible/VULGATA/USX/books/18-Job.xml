<?xml version="1.0" encoding="UTF-8"?>
<usx version="3.0">
  <book code="JOB" style="id"/>
  <chapter number="1" style="c"/>
  <para style="p">
    <verse number="1" style="v"/>vir erat in terra Hus nomine Iob et erat vir ille simplex et rectus ac timens Deum et recedens a malo
    <verse number="2" style="v"/>natique sunt ei septem filii et tres filiae
    <verse number="3" style="v"/>et fuit possessio eius septem milia ovium et tria milia camelorum quingenta quoque iuga boum et quingentae asinae ac familia multa nimis eratque vir ille magnus inter omnes Orientales
    <verse number="4" style="v"/>et ibant filii eius et faciebant convivium per domos unusquisque in die suo et mittentes vocabant tres sorores suas ut comederent et biberent cum eis
    <verse number="5" style="v"/>cumque in orbem transissent dies convivii mittebat ad eos Iob et sanctificabat illos consurgensque diluculo offerebat holocausta per singulos dicebat enim ne forte peccaverint filii mei et benedixerint Deo in cordibus suis sic faciebat Iob cunctis diebus
    <verse number="6" style="v"/>quadam autem die cum venissent filii Dei ut adsisterent coram Domino adfuit inter eos etiam Satan
    <verse number="7" style="v"/>cui dixit Dominus unde venis qui respondens ait circuivi terram et perambulavi eam
    <verse number="8" style="v"/>dixitque Dominus ad eum numquid considerasti servum meum Iob quod non sit ei similis in terra homo simplex et rectus et timens Deum ac recedens a malo
    <verse number="9" style="v"/>cui respondens Satan ait numquid frustra timet Iob Deum
    <verse number="10" style="v"/>nonne tu vallasti eum ac domum eius universamque substantiam per circuitum operibus manuum eius benedixisti et possessio illius crevit in terra
    <verse number="11" style="v"/>sed extende paululum manum tuam et tange cuncta quae possidet nisi in facie tua benedixerit tibi
    <verse number="12" style="v"/>dixit ergo Dominus ad Satan ecce universa quae habet in manu tua sunt tantum in eum ne extendas manum tuam egressusque est Satan a facie Domini
    <verse number="13" style="v"/>cum autem quadam die filii et filiae eius comederent et biberent vinum in domo fratris sui primogeniti
    <verse number="14" style="v"/>nuntius venit ad Iob qui diceret boves arabant et asinae pascebantur iuxta eos
    <verse number="15" style="v"/>et inruerunt Sabei tuleruntque omnia et pueros percusserunt gladio et evasi ego solus ut nuntiarem tibi
    <verse number="16" style="v"/>cumque adhuc ille loqueretur venit alter et dixit ignis Dei cecidit e caelo et tactas oves puerosque consumpsit et effugi ego solus ut nuntiarem tibi
    <verse number="17" style="v"/>sed et illo adhuc loquente venit alius et dixit Chaldei fecerunt tres turmas et invaserunt camelos et tulerunt eos necnon et pueros percusserunt gladio et ego fugi solus ut nuntiarem tibi
    <verse number="18" style="v"/>loquebatur ille et ecce alius intravit et dixit filiis tuis et filiabus vescentibus et bibentibus vinum in domo fratris sui primogeniti
    <verse number="19" style="v"/>repente ventus vehemens inruit a regione deserti et concussit quattuor angulos domus quae corruens oppressit liberos tuos et mortui sunt et effugi ego solus ut nuntiarem tibi
    <verse number="20" style="v"/>tunc surrexit Iob et scidit tunicam suam et tonso capite corruens in terram adoravit
    <verse number="21" style="v"/>et dixit nudus egressus sum de utero matris meae et nudus revertar illuc Dominus dedit Dominus abstulit sit nomen Domini benedictum
    <verse number="22" style="v"/>in omnibus his non peccavit Iob neque stultum quid contra Deum locutus est
  </para>
  <chapter number="2" style="c"/>
  <para style="p">
    <verse number="1" style="v"/>factum est autem cum quadam die venissent filii Dei et starent coram Domino venisset quoque Satan inter eos et staret in conspectu eius
    <verse number="2" style="v"/>ut diceret Dominus ad Satan unde venis qui respondens ait circuivi terram et perambulavi eam
    <verse number="3" style="v"/>et dixit Dominus ad Satan numquid considerasti servum meum Iob quod non sit ei similis in terra vir simplex et rectus timens Deum ac recedens a malo et adhuc retinens innocentiam tu autem commovisti me adversus eum ut adfligerem illum frustra
    <verse number="4" style="v"/>cui respondens Satan ait pellem pro pelle et cuncta quae habet homo dabit pro anima sua
    <verse number="5" style="v"/>alioquin mitte manum tuam et tange os eius et carnem et tunc videbis quod in facie benedicat tibi
    <verse number="6" style="v"/>dixit ergo Dominus ad Satan ecce in manu tua est verumtamen animam illius serva
    <verse number="7" style="v"/>egressus igitur Satan a facie Domini percussit Iob ulcere pessimo a planta pedis usque ad verticem eius
    <verse number="8" style="v"/>qui testa saniem deradebat sedens in sterquilinio
    <verse number="9" style="v"/>dixit autem illi uxor sua adhuc tu permanes in simplicitate tua benedic Deo et morere
    <verse number="10" style="v"/>qui ait ad illam quasi una de stultis locuta es si bona suscepimus de manu Domini quare mala non suscipiamus in omnibus his non peccavit Iob labiis suis
    <verse number="11" style="v"/>igitur audientes tres amici Iob omne malum quod accidisset ei venerunt singuli de loco suo Eliphaz Themanites et Baldad Suites et Sophar Naamathites condixerant enim ut pariter venientes visitarent eum et consolarentur
    <verse number="12" style="v"/>cumque levassent procul oculos suos non cognoverunt eum et exclamantes ploraverunt scissisque vestibus sparserunt pulverem super caput suum in caelum
    <verse number="13" style="v"/>et sederunt cum eo in terram septem diebus et septem noctibus et nemo loquebatur ei verbum videbant enim dolorem esse vehementem
  </para>
  <chapter number="3" style="c"/>
  <para style="p">
    <verse number="1" style="v"/>post haec aperuit Iob os suum et maledixit diei suo
    <verse number="2" style="v"/>et locutus est
    <verse number="3" style="v"/>pereat dies in qua natus sum et nox in qua dictum est conceptus est homo
    <verse number="4" style="v"/>dies ille vertatur in tenebras non requirat eum Deus desuper et non inlustret lumine
    <verse number="5" style="v"/>obscurent eum tenebrae et umbra mortis occupet eum caligo et involvatur amaritudine
    <verse number="6" style="v"/>noctem illam tenebrosus turbo possideat non conputetur in diebus anni nec numeretur in mensibus
    <verse number="7" style="v"/>sit nox illa solitaria nec laude digna
    <verse number="8" style="v"/>maledicant ei qui maledicunt diei qui parati sunt suscitare Leviathan
    <verse number="9" style="v"/>obtenebrentur stellae caligine eius expectet lucem et non videat nec ortum surgentis aurorae
    <verse number="10" style="v"/>quia non conclusit ostia ventris qui portavit me nec abstulit mala ab oculis meis
    <verse number="11" style="v"/>quare non in vulva mortuus sum egressus ex utero non statim perii
    <verse number="12" style="v"/>quare exceptus genibus cur lactatus uberibus
    <verse number="13" style="v"/>nunc enim dormiens silerem et somno meo requiescerem
    <verse number="14" style="v"/>cum regibus et consulibus terrae qui aedificant sibi solitudines
    <verse number="15" style="v"/>aut cum principibus qui possident aurum et replent domos suas argento
    <verse number="16" style="v"/>aut sicut abortivum absconditum non subsisterem vel qui concepti non viderunt lucem
    <verse number="17" style="v"/>ibi impii cessaverunt a tumultu et ibi requieverunt fessi robore
    <verse number="18" style="v"/>et quondam vincti pariter sine molestia non audierunt vocem exactoris
    <verse number="19" style="v"/>parvus et magnus ibi sunt et servus liber a domino suo
    <verse number="20" style="v"/>quare data est misero lux et vita his qui in amaritudine animae sunt
    <verse number="21" style="v"/>qui expectant mortem et non venit quasi effodientes thesaurum
    <verse number="22" style="v"/>gaudentque vehementer cum invenerint sepulchrum
    <verse number="23" style="v"/>viro cuius abscondita est via et circumdedit eum Deus tenebris
    <verse number="24" style="v"/>antequam comedam suspiro et quasi inundantes aquae sic rugitus meus
    <verse number="25" style="v"/>quia timor quem timebam evenit mihi et quod verebar accidit
    <verse number="26" style="v"/>nonne dissimulavi nonne silui nonne quievi et venit super me indignatio
  </para>
  <chapter number="4" style="c"/>
  <para style="p">
    <verse number="1" style="v"/>respondens autem Eliphaz Themanites dixit
    <verse number="2" style="v"/>si coeperimus loqui tibi forsitan moleste accipias sed conceptum sermonem tenere quis possit
    <verse number="3" style="v"/>ecce docuisti multos et manus lassas roborasti
    <verse number="4" style="v"/>vacillantes confirmaverunt sermones tui et genua trementia confortasti
    <verse number="5" style="v"/>nunc autem venit super te plaga et defecisti tetigit te et conturbatus es
    <verse number="6" style="v"/>timor tuus fortitudo tua patientia tua et perfectio viarum tuarum
    <verse number="7" style="v"/>recordare obsecro te quis umquam innocens perierit aut quando recti deleti sint
    <verse number="8" style="v"/>quin potius vidi eos qui operantur iniquitatem et seminant dolores et metunt eos
    <verse number="9" style="v"/>flante Deo perisse et spiritu irae eius esse consumptos
    <verse number="10" style="v"/>rugitus leonis et vox leaenae et dentes catulorum leonum contriti sunt
    <verse number="11" style="v"/>tigris periit eo quod non haberet praedam et catuli leonis dissipati sunt
    <verse number="12" style="v"/>porro ad me dictum est verbum absconditum et quasi furtive suscepit auris mea venas susurri eius
    <verse number="13" style="v"/>in horrore visionis nocturnae quando solet sopor occupare homines
    <verse number="14" style="v"/>pavor tenuit me et tremor et omnia ossa mea perterrita sunt
    <verse number="15" style="v"/>et cum spiritus me praesente transiret inhorruerunt pili carnis meae
    <verse number="16" style="v"/>stetit quidam cuius non agnoscebam vultum imago coram oculis meis et vocem quasi aurae lenis audivi
    <verse number="17" style="v"/>numquid homo Dei conparatione iustificabitur aut factore suo purior erit vir
    <verse number="18" style="v"/>ecce qui serviunt ei non sunt stabiles et in angelis suis repperit pravitatem
    <verse number="19" style="v"/>quanto magis hii qui habitant domos luteas qui terrenum habent fundamentum consumentur velut a tinea
    <verse number="20" style="v"/>de mane usque ad vesperum succidentur et quia nullus intellegit in aeternum peribunt
    <verse number="21" style="v"/>qui autem reliqui fuerint auferentur ex eis morientur et non in sapientia
  </para>
  <chapter number="5" style="c"/>
  <para style="p">
    <verse number="1" style="v"/>voca ergo si est qui tibi respondeat et ad aliquem sanctorum convertere
    <verse number="2" style="v"/>vere stultum interficit iracundia et parvulum occidit invidia
    <verse number="3" style="v"/>ego vidi stultum firma radice et maledixi pulchritudini eius statim
    <verse number="4" style="v"/>longe fient filii eius a salute et conterentur in porta et non erit qui eruat
    <verse number="5" style="v"/>cuius messem famelicus comedet et ipsum rapiet armatus et ebibent sitientes divitias eius
    <verse number="6" style="v"/>nihil in terra sine causa fit et de humo non orietur dolor
    <verse number="7" style="v"/>homo ad laborem nascitur et avis ad volatum
    <verse number="8" style="v"/>quam ob rem ego deprecabor Dominum et ad Deum ponam eloquium meum
    <verse number="9" style="v"/>qui facit magna et inscrutabilia et mirabilia absque numero
    <verse number="10" style="v"/>qui dat pluviam super faciem terrae et inrigat aquis universa
    <verse number="11" style="v"/>qui ponit humiles in sublimi et maerentes erigit sospitate
    <verse number="12" style="v"/>qui dissipat cogitationes malignorum ne possint implere manus eorum quod coeperant
    <verse number="13" style="v"/>qui adprehendit sapientes in astutia eorum et consilium pravorum dissipat
    <verse number="14" style="v"/>per diem incurrent tenebras et quasi in nocte sic palpabunt in meridie
    <verse number="15" style="v"/>porro salvum faciet a gladio oris eorum et de manu violenti pauperem
    <verse number="16" style="v"/>et erit egeno spes iniquitas autem contrahet os suum
    <verse number="17" style="v"/>beatus homo qui corripitur a Domino increpationem ergo Domini ne reprobes
    <verse number="18" style="v"/>quia ipse vulnerat et medetur percutit et manus eius sanabunt
    <verse number="19" style="v"/>in sex tribulationibus liberabit te et in septima non tanget te malum
    <verse number="20" style="v"/>in fame eruet te de morte et in bello de manu gladii
    <verse number="21" style="v"/>a flagello linguae absconderis et non timebis calamitatem cum venerit
    <verse number="22" style="v"/>in vastitate et fame ridebis et bestiam terrae non formidabis
    <verse number="23" style="v"/>sed cum lapidibus regionum pactum tuum et bestiae terrae pacificae erunt tibi
    <verse number="24" style="v"/>et scies quod pacem habeat tabernaculum tuum et visitans speciem tuam non peccabis
    <verse number="25" style="v"/>scies quoque quoniam multiplex erit semen tuum et progenies tua quasi herba terrae
    <verse number="26" style="v"/>ingredieris in abundantia sepulchrum sicut infertur acervus in tempore suo
    <verse number="27" style="v"/>ecce hoc ut investigavimus ita est quod auditum mente pertracta
  </para>
  <chapter number="6" style="c"/>
  <para style="p">
    <verse number="1" style="v"/>respondens autem Iob dixit
    <verse number="2" style="v"/>utinam adpenderentur peccata mea quibus iram merui et calamitas quam patior in statera
    <verse number="3" style="v"/>quasi harena maris haec gravior appareret unde et verba mea dolore sunt plena
    <verse number="4" style="v"/>quia sagittae Domini in me sunt quarum indignatio ebibit spiritum meum et terrores Domini militant contra me
    <verse number="5" style="v"/>numquid rugiet onager cum habuerit herbam aut mugiet bos cum ante praesepe plenum steterit
    <verse number="6" style="v"/>aut poterit comedi insulsum quod non est sale conditum aut potest aliquis gustare quod gustatum adfert mortem
    <verse number="7" style="v"/>quae prius tangere nolebat anima mea nunc prae angustia cibi mei sunt
    <verse number="8" style="v"/>quis det ut veniat petitio mea et quod expecto tribuat mihi Deus
    <verse number="9" style="v"/>et qui coepit ipse me conterat solvat manum suam et succidat me
    <verse number="10" style="v"/>et haec mihi sit consolatio ut adfligens me dolore non parcat nec contradicam sermonibus Sancti
    <verse number="11" style="v"/>quae est enim fortitudo mea ut sustineam aut quis finis meus ut patienter agam
    <verse number="12" style="v"/>nec fortitudo lapidum fortitudo mea nec caro mea aerea est
    <verse number="13" style="v"/>ecce non est auxilium mihi in me et necessarii quoque mei recesserunt a me
    <verse number="14" style="v"/>qui tollit ab amico suo misericordiam timorem Domini derelinquit
    <verse number="15" style="v"/>fratres mei praeterierunt me sicut torrens qui raptim transit in convallibus
    <verse number="16" style="v"/>qui timent pruinam inruet super eos nix
    <verse number="17" style="v"/>tempore quo fuerint dissipati peribunt et ut incaluerit solventur de loco suo
    <verse number="18" style="v"/>involutae sunt semitae gressuum eorum ambulabunt in vacuum et peribunt
    <verse number="19" style="v"/>considerate semitas Theman itinera Saba et expectate paulisper
    <verse number="20" style="v"/>confusi sunt quia speravi venerunt quoque usque ad me et pudore cooperti sunt
    <verse number="21" style="v"/>nunc venistis et modo videntes plagam meam timetis
    <verse number="22" style="v"/>numquid dixi adferte mihi et de substantia vestra donate mihi
    <verse number="23" style="v"/>vel liberate me de manu hostis et de manu robustorum eruite me
    <verse number="24" style="v"/>docete me et ego tacebo et si quid forte ignoravi instruite me
    <verse number="25" style="v"/>quare detraxistis sermonibus veritatis cum e vobis nullus sit qui possit arguere
    <verse number="26" style="v"/>ad increpandum tantum eloquia concinnatis et in ventum verba profertis
    <verse number="27" style="v"/>super pupillum inruitis et subvertere nitimini amicum vestrum
    <verse number="28" style="v"/>verumtamen quod coepistis explete praebete aurem et videte an mentiar
    <verse number="29" style="v"/>respondete obsecro absque contentione et loquentes id quod iustum est iudicate
    <verse number="30" style="v"/>et non invenietis in lingua mea iniquitatem nec in faucibus meis stultitia personabit
  </para>
  <chapter number="7" style="c"/>
  <para style="p">
    <verse number="1" style="v"/>militia est vita hominis super terram et sicut dies mercennarii dies eius
    <verse number="2" style="v"/>sicut servus desiderat umbram et sicut mercennarius praestolatur finem operis sui
    <verse number="3" style="v"/>sic et ego habui menses vacuos et noctes laboriosas enumeravi mihi
    <verse number="4" style="v"/>si dormiero dico quando consurgam et rursum expectabo vesperam et replebor doloribus usque ad tenebras
    <verse number="5" style="v"/>induta est caro mea putredine et sordibus pulveris cutis mea aruit et contracta est
    <verse number="6" style="v"/>dies mei velocius transierunt quam a texente tela succiditur et consumpti sunt absque ulla spe
    <verse number="7" style="v"/>memento quia ventus est vita mea et non revertetur oculus meus ut videat bona
    <verse number="8" style="v"/>nec aspiciet me visus hominis oculi tui in me et non subsistam
    <verse number="9" style="v"/>sicut consumitur nubes et pertransit sic qui descenderit ad inferos non ascendet
    <verse number="10" style="v"/>nec revertetur ultra in domum suam neque cognoscet eum amplius locus eius
    <verse number="11" style="v"/>quapropter et ego non parcam ori meo loquar in tribulatione spiritus mei confabulabor cum amaritudine animae meae
    <verse number="12" style="v"/>numquid mare sum ego aut cetus quia circumdedisti me carcere
    <verse number="13" style="v"/>si dixero consolabitur me lectulus meus et relevabor loquens mecum in strato meo
    <verse number="14" style="v"/>terrebis me per somnia et per visiones horrore concuties
    <verse number="15" style="v"/>quam ob rem elegit suspendium anima mea et mortem ossa mea
    <verse number="16" style="v"/>desperavi nequaquam ultra iam vivam parce mihi nihil enim sunt dies mei
    <verse number="17" style="v"/>quid est homo quia magnificas eum aut quia ponis erga eum cor tuum
    <verse number="18" style="v"/>visitas eum diluculo et subito probas illum
    <verse number="19" style="v"/>usquequo non parces mihi nec dimittis me ut gluttiam salivam meam
    <verse number="20" style="v"/>peccavi quid faciam tibi o custos hominum quare posuisti me contrarium tibi et factus sum mihimet ipsi gravis
    <verse number="21" style="v"/>cur non tolles peccatum meum et quare non auferes iniquitatem meam ecce nunc in pulvere dormiam et si mane me quaesieris non subsistam
  </para>
  <chapter number="8" style="c"/>
  <para style="p">
    <verse number="1" style="v"/>respondens autem Baldad Suites dixit
    <verse number="2" style="v"/>usquequo loqueris talia et spiritus multiplex sermones oris tui
    <verse number="3" style="v"/>numquid Deus subplantat iudicium et Omnipotens subvertit quod iustum est
    <verse number="4" style="v"/>etiam si filii tui peccaverunt ei et dimisit eos in manu iniquitatis suae
    <verse number="5" style="v"/>tu tamen si diluculo consurrexeris ad Deum et Omnipotentem fueris deprecatus
    <verse number="6" style="v"/>si mundus et rectus incesseris statim evigilabit ad te et pacatum reddet habitaculum iustitiae tuae
    <verse number="7" style="v"/>in tantum ut priora tua fuerint parva et novissima tua multiplicentur nimis
    <verse number="8" style="v"/>interroga enim generationem pristinam et diligenter investiga patrum memoriam
    <verse number="9" style="v"/>hesterni quippe sumus et ignoramus quoniam sicut umbra dies nostri sunt super terram
    <verse number="10" style="v"/>et ipsi docebunt te loquentur tibi et de corde suo proferent eloquia
    <verse number="11" style="v"/>numquid vivere potest scirpus absque humore aut crescet carectum sine aqua
    <verse number="12" style="v"/>cum adhuc sit in flore nec carpatur manu ante omnes herbas arescit
    <verse number="13" style="v"/>sic viae omnium qui obliviscuntur Deum et spes hypocritae peribit
    <verse number="14" style="v"/>non ei placebit vecordia sua et sicut tela aranearum fiducia eius
    <verse number="15" style="v"/>innitetur super domum suam et non stabit fulciet eam et non consurget
    <verse number="16" style="v"/>humectus videtur antequam veniat sol et in horto suo germen eius egreditur
    <verse number="17" style="v"/>super acervum petrarum radices eius densabuntur et inter lapides commorabitur
    <verse number="18" style="v"/>si absorbuerit eum de loco suo negabit eum et dicet non novi te
    <verse number="19" style="v"/>haec est enim laetitia viae eius ut rursum de terra alii germinentur
    <verse number="20" style="v"/>Deus non proiciet simplicem nec porriget manum malignis
    <verse number="21" style="v"/>donec impleatur risu os tuum et labia tua iubilo
    <verse number="22" style="v"/>qui oderunt te induentur confusione et tabernaculum impiorum non subsistet
  </para>
  <chapter number="9" style="c"/>
  <para style="p">
    <verse number="1" style="v"/>et respondens Iob ait
    <verse number="2" style="v"/>vere scio quod ita sit et quod non iustificetur homo conpositus Deo
    <verse number="3" style="v"/>si voluerit contendere cum eo non poterit ei respondere unum pro mille
    <verse number="4" style="v"/>sapiens corde est et fortis robore quis restitit ei et pacem habuit
    <verse number="5" style="v"/>qui transtulit montes et nescierunt hii quos subvertit in furore suo
    <verse number="6" style="v"/>qui commovet terram de loco suo et columnae eius concutiuntur
    <verse number="7" style="v"/>qui praecipit soli et non oritur et stellas claudit quasi sub signaculo
    <verse number="8" style="v"/>qui extendit caelos solus et graditur super fluctus maris
    <verse number="9" style="v"/>qui facit Arcturum et Oriona et Hyadas et interiora austri
    <verse number="10" style="v"/>qui facit magna et inconprehensibilia et mirabilia quorum non est numerus
    <verse number="11" style="v"/>si venerit ad me non videbo si abierit non intellegam eum
    <verse number="12" style="v"/>si repente interroget quis respondebit ei vel quis dicere potest cur facis
    <verse number="13" style="v"/>Deus cuius resistere irae nemo potest et sub quo curvantur qui portant orbem
    <verse number="14" style="v"/>quantus ergo sum ego qui respondeam ei et loquar verbis meis cum eo
    <verse number="15" style="v"/>qui etiam si habuero quippiam iustum non respondebo sed meum iudicem deprecabor
    <verse number="16" style="v"/>et cum invocantem exaudierit me non credo quod audierit vocem meam
    <verse number="17" style="v"/>in turbine enim conteret me et multiplicabit vulnera mea etiam sine causa
    <verse number="18" style="v"/>non concedit requiescere spiritum meum et implet me amaritudinibus
    <verse number="19" style="v"/>si fortitudo quaeritur robustissimus est si aequitas iudicii nemo pro me audet testimonium dicere
    <verse number="20" style="v"/>si iustificare me voluero os meum condemnabit me si innocentem ostendere pravum me conprobabit
    <verse number="21" style="v"/>etiam si simplex fuero hoc ipsum ignorabit anima mea et taedebit me vitae meae
    <verse number="22" style="v"/>unum est quod locutus sum et innocentem et impium ipse consumit
    <verse number="23" style="v"/>si flagellat occidat semel et non de poenis innocentum rideat
    <verse number="24" style="v"/>terra data est in manu impii vultum iudicum eius operit quod si non ille est quis ergo est
    <verse number="25" style="v"/>dies mei velociores fuerunt cursore fugerunt et non viderunt bonum
    <verse number="26" style="v"/>pertransierunt quasi naves poma portantes sicut aquila volans ad escam
    <verse number="27" style="v"/>cum dixero nequaquam ita loquar commuto faciem meam et dolore torqueor
    <verse number="28" style="v"/>verebar omnia opera mea sciens quod non parceres delinquenti
    <verse number="29" style="v"/>si autem et sic impius sum quare frustra laboravi
    <verse number="30" style="v"/>si lotus fuero quasi aquis nivis et fulserint velut mundissimae manus meae
    <verse number="31" style="v"/>tamen sordibus intingues me et abominabuntur me vestimenta mea
    <verse number="32" style="v"/>neque enim viro qui similis mei est respondebo nec qui mecum in iudicio ex aequo possit audiri
    <verse number="33" style="v"/>non est qui utrumque valeat arguere et ponere manum suam in ambobus
    <verse number="34" style="v"/>auferat a me virgam suam et pavor eius non me terreat
    <verse number="35" style="v"/>loquar et non timebo eum neque enim possum metuens respondere
  </para>
  <chapter number="10" style="c"/>
  <para style="p">
    <verse number="1" style="v"/>taedet animam meam vitae meae dimittam adversum me eloquium meum loquar in amaritudine animae meae
    <verse number="2" style="v"/>dicam Deo noli me condemnare indica mihi cur me ita iudices
    <verse number="3" style="v"/>numquid bonum tibi videtur si calumnieris et opprimas me opus manuum tuarum et consilium impiorum adiuves
    <verse number="4" style="v"/>numquid oculi carnei tibi sunt aut sicut videt homo et tu videbis
    <verse number="5" style="v"/>numquid sicut dies hominis dies tui et anni tui sicut humana sunt tempora
    <verse number="6" style="v"/>ut quaeras iniquitatem meam et peccatum meum scruteris
    <verse number="7" style="v"/>et scias quia nihil impium fecerim cum sit nemo qui de manu tua possit eruere
    <verse number="8" style="v"/>manus tuae plasmaverunt me et fecerunt me totum in circuitu et sic repente praecipitas me
    <verse number="9" style="v"/>memento quaeso quod sicut lutum feceris me et in pulverem reduces me
    <verse number="10" style="v"/>nonne sicut lac mulsisti me et sicut caseum me coagulasti
    <verse number="11" style="v"/>pelle et carnibus vestisti me et ossibus et nervis conpegisti me
    <verse number="12" style="v"/>vitam et misericordiam tribuisti mihi et visitatio tua custodivit spiritum meum
    <verse number="13" style="v"/>licet haec celes in corde tuo tamen scio quia universorum memineris
    <verse number="14" style="v"/>si peccavi et ad horam pepercisti mihi cur ab iniquitate mea mundum me esse non pateris
    <verse number="15" style="v"/>et si impius fuero vae mihi est et si iustus non levabo caput saturatus adflictione et miseria
    <verse number="16" style="v"/>et propter superbiam quasi leaenam capies me reversusque mirabiliter me crucias
    <verse number="17" style="v"/>instauras testes tuos contra me et multiplicas iram tuam adversum me et poenae militant in me
    <verse number="18" style="v"/>quare de vulva eduxisti me qui utinam consumptus essem ne oculus me videret
    <verse number="19" style="v"/>fuissem quasi qui non essem de utero translatus ad tumulum
    <verse number="20" style="v"/>numquid non paucitas dierum meorum finietur brevi dimitte ergo me ut plangam paululum dolorem meum
    <verse number="21" style="v"/>antequam vadam et non revertar ad terram tenebrosam et opertam mortis caligine
    <verse number="22" style="v"/>terram miseriae et tenebrarum ubi umbra mortis et nullus ordo et sempiternus horror inhabitans
  </para>
  <chapter number="11" style="c"/>
  <para style="p">
    <verse number="1" style="v"/>respondens autem Sophar Naamathites dixit
    <verse number="2" style="v"/>numquid qui multa loquitur non et audiet aut vir verbosus iustificabitur
    <verse number="3" style="v"/>tibi soli tacebunt homines et cum ceteros inriseris a nullo confutaberis
    <verse number="4" style="v"/>dixisti enim purus est sermo meus et mundus sum in conspectu tuo
    <verse number="5" style="v"/>atque utinam Deus loqueretur tecum et aperiret labia sua tibi
    <verse number="6" style="v"/>ut ostenderet tibi secreta sapientiae et quod multiplex esset lex eius et intellegeres quod multo minora exigaris a Deo quam meretur iniquitas tua
    <verse number="7" style="v"/>forsitan vestigia Dei conprehendes et usque ad perfectum Omnipotentem repperies
    <verse number="8" style="v"/>excelsior caelo est et quid facies profundior inferno et unde cognosces
    <verse number="9" style="v"/>longior terrae mensura eius et latior mari
    <verse number="10" style="v"/>si subverterit omnia vel in unum coartaverit quis contradicet ei
    <verse number="11" style="v"/>ipse enim novit hominum vanitatem et videns iniquitatem nonne considerat
    <verse number="12" style="v"/>vir vanus in superbiam erigitur et tamquam pullum onagri se liberum natum putat
    <verse number="13" style="v"/>tu autem firmasti cor tuum et expandisti ad eum manus tuas
    <verse number="14" style="v"/>si iniquitatem quod est in manu tua abstuleris a te et non manserit in tabernaculo tuo iniustitia
    <verse number="15" style="v"/>tum levare poteris faciem tuam absque macula et eris stabilis et non timebis
    <verse number="16" style="v"/>miseriae quoque oblivisceris et quasi aquarum quae praeterierint recordaberis
    <verse number="17" style="v"/>et quasi meridianus fulgor consurget tibi ad vesperam et cum te consumptum putaveris orieris ut lucifer
    <verse number="18" style="v"/>et habebis fiduciam proposita tibi spe et defossus securus dormies
    <verse number="19" style="v"/>requiesces et non erit qui te exterreat et deprecabuntur faciem tuam plurimi
    <verse number="20" style="v"/>oculi autem impiorum deficient et effugium peribit ab eis et spes eorum abominatio animae
  </para>
  <chapter number="12" style="c"/>
  <para style="p">
    <verse number="1" style="v"/>respondens autem Iob dixit
    <verse number="2" style="v"/>ergo vos estis soli homines et vobiscum morietur sapientia
    <verse number="3" style="v"/>et mihi est cor sicut et vobis nec inferior vestri sum quis enim haec quae nostis ignorat
    <verse number="4" style="v"/>qui deridetur ab amico suo sicut ego invocabit Deum et exaudiet eum deridetur enim iusti simplicitas
    <verse number="5" style="v"/>lampas contempta apud cogitationes divitum parata ad tempus statutum
    <verse number="6" style="v"/>abundant tabernacula praedonum et audacter provocant Deum cum ipse dederit omnia in manibus eorum
    <verse number="7" style="v"/>nimirum interroga iumenta et docebunt te et volatilia caeli et indicabunt tibi
    <verse number="8" style="v"/>loquere terrae et respondebit tibi et narrabunt pisces maris
    <verse number="9" style="v"/>quis ignorat quod omnia haec manus Domini fecerit
    <verse number="10" style="v"/>in cuius manu anima omnis viventis et spiritus universae carnis hominis
    <verse number="11" style="v"/>nonne auris verba diiudicat et fauces comedentis saporem
    <verse number="12" style="v"/>in antiquis est sapientia et in multo tempore prudentia
    <verse number="13" style="v"/>apud ipsum est sapientia et fortitudo ipse habet consilium et intellegentiam
    <verse number="14" style="v"/>si destruxerit nemo est qui aedificet et si incluserit hominem nullus est qui aperiat
    <verse number="15" style="v"/>si continuerit aquas omnia siccabuntur et si emiserit eas subvertent terram
    <verse number="16" style="v"/>apud ipsum est fortitudo et sapientia ipse novit et decipientem et eum qui decipitur
    <verse number="17" style="v"/>adducit consiliarios in stultum finem et iudices in stuporem
    <verse number="18" style="v"/>balteum regum dissolvit et praecingit fune renes eorum
    <verse number="19" style="v"/>ducit sacerdotes inglorios et optimates subplantat
    <verse number="20" style="v"/>commutans labium veracium et doctrinam senum auferens
    <verse number="21" style="v"/>effundit despectionem super principes et eos qui oppressi fuerant relevans
    <verse number="22" style="v"/>qui revelat profunda de tenebris et producit in lucem umbram mortis
    <verse number="23" style="v"/>qui multiplicat gentes et perdet eas et subversas in integrum restituet
    <verse number="24" style="v"/>qui inmutat cor principum populi terrae et decipit eos ut frustra incedant per invium
    <verse number="25" style="v"/>palpabunt quasi in tenebris et non in luce et errare eos faciet quasi ebrios
  </para>
  <chapter number="13" style="c"/>
  <para style="p">
    <verse number="1" style="v"/>ecce omnia et vidit oculus meus et audivit auris mea et intellexi singula
    <verse number="2" style="v"/>secundum scientiam vestram et ego novi nec inferior vestri sum
    <verse number="3" style="v"/>sed tamen ad Omnipotentem loquar et disputare cum Deo cupio
    <verse number="4" style="v"/>prius vos ostendens fabricatores mendacii et cultores perversorum dogmatum
    <verse number="5" style="v"/>atque utinam taceretis ut putaremini esse sapientes
    <verse number="6" style="v"/>audite ergo correptiones meas et iudicium labiorum meorum adtendite
    <verse number="7" style="v"/>numquid Deus indiget vestro mendacio ut pro illo loquamini dolos
    <verse number="8" style="v"/>numquid faciem eius accipitis et pro Deo iudicare nitimini
    <verse number="9" style="v"/>aut placebit ei quem celare nihil potest aut decipietur ut homo vestris fraudulentiis
    <verse number="10" style="v"/>ipse vos arguet quoniam in abscondito faciem eius accipitis
    <verse number="11" style="v"/>statim ut se commoverit turbabit vos et terror eius inruet super vos
    <verse number="12" style="v"/>memoria vestra conparabitur cineri et redigentur in lutum cervices vestrae
    <verse number="13" style="v"/>tacete paulisper ut loquar quodcumque mihi mens suggesserit
    <verse number="14" style="v"/>quare lacero carnes meas dentibus meis et animam meam porto in manibus meis
    <verse number="15" style="v"/>etiam si occiderit me in ipso sperabo verumtamen vias meas in conspectu eius arguam
    <verse number="16" style="v"/>et ipse erit salvator meus non enim veniet in conspectu eius omnis hypocrita
    <verse number="17" style="v"/>audite sermonem meum et enigmata percipite auribus vestris
    <verse number="18" style="v"/>si fuero iudicatus scio quod iustus inveniar
    <verse number="19" style="v"/>quis est qui iudicetur mecum veniat quare tacens consumor
    <verse number="20" style="v"/>duo tantum ne facias mihi et tunc a facie tua non abscondar
    <verse number="21" style="v"/>manum tuam longe fac a me et formido tua non me terreat
    <verse number="22" style="v"/>et voca me et respondebo tibi aut certe loquar et tu responde mihi
    <verse number="23" style="v"/>quantas habeo iniquitates et peccata scelera mea et delicta ostende mihi
    <verse number="24" style="v"/>cur faciem tuam abscondis et arbitraris me inimicum tuum
    <verse number="25" style="v"/>contra folium quod vento rapitur ostendis potentiam tuam et stipulam siccam persequeris
    <verse number="26" style="v"/>scribis enim contra me amaritudines et consumere me vis peccatis adulescentiae meae
    <verse number="27" style="v"/>posuisti in nervo pedem meum et observasti omnes semitas meas et vestigia pedum meorum considerasti
    <verse number="28" style="v"/>qui quasi putredo consumendus sum et quasi vestimentum quod comeditur a tinea
  </para>
  <chapter number="14" style="c"/>
  <para style="p">
    <verse number="1" style="v"/>homo natus de muliere brevi vivens tempore repletus multis miseriis
    <verse number="2" style="v"/>quasi flos egreditur et conteritur et fugit velut umbra et numquam in eodem statu permanet
    <verse number="3" style="v"/>et dignum ducis super huiuscemodi aperire oculos tuos et adducere eum tecum in iudicium
    <verse number="4" style="v"/>quis potest facere mundum de inmundo conceptum semine nonne tu qui solus es
    <verse number="5" style="v"/>breves dies hominis sunt numerus mensuum eius apud te est constituisti terminos eius qui praeterire non poterunt
    <verse number="6" style="v"/>recede paululum ab eo ut quiescat donec optata veniat sicut mercennarii dies eius
    <verse number="7" style="v"/>lignum habet spem si praecisum fuerit rursum virescit et rami eius pullulant
    <verse number="8" style="v"/>si senuerit in terra radix eius et in pulvere emortuus fuerit truncus illius
    <verse number="9" style="v"/>ad odorem aquae germinabit et faciet comam quasi cum primum plantatum est
    <verse number="10" style="v"/>homo vero cum mortuus fuerit et nudatus atque consumptus ubi quaeso est
    <verse number="11" style="v"/>quomodo si recedant aquae de mari et fluvius vacuefactus arescat
    <verse number="12" style="v"/>sic homo cum dormierit non resurget donec adteratur caelum non evigilabit nec consurget de somno suo
    <verse number="13" style="v"/>quis mihi hoc tribuat ut in inferno protegas me ut abscondas me donec pertranseat furor tuus et constituas mihi tempus in quo recorderis mei
    <verse number="14" style="v"/>putasne mortuus homo rursum vivet cunctis diebus quibus nunc milito expecto donec veniat inmutatio mea
    <verse number="15" style="v"/>vocabis et ego respondebo tibi operi manuum tuarum porriges dexteram
    <verse number="16" style="v"/>tu quidem gressus meos dinumerasti sed parces peccatis meis
    <verse number="17" style="v"/>signasti quasi in sacculo delicta mea sed curasti iniquitatem meam
    <verse number="18" style="v"/>mons cadens defluet et saxum transfertur de loco suo
    <verse number="19" style="v"/>lapides excavant aquae et adluvione paulatim terra consumitur et homines ergo similiter perdes
    <verse number="20" style="v"/>roborasti eum paululum ut in perpetuum pertransiret inmutabis faciem eius et emittes eum
    <verse number="21" style="v"/>sive nobiles fuerint filii eius sive ignobiles non intelleget
    <verse number="22" style="v"/>attamen caro eius dum vivet dolebit et anima illius super semet ipso lugebit
  </para>
  <chapter number="15" style="c"/>
  <para style="p">
    <verse number="1" style="v"/>respondens autem Eliphaz Themanites dixit
    <verse number="2" style="v"/>numquid sapiens respondebit quasi in ventum loquens et implebit ardore stomachum suum
    <verse number="3" style="v"/>arguis verbis eum qui non est aequalis tui et loqueris quod tibi non expedit
    <verse number="4" style="v"/>quantum in te est evacuasti timorem et tulisti preces coram Deo
    <verse number="5" style="v"/>docuit enim iniquitas tua os tuum et imitaris linguam blasphemantium
    <verse number="6" style="v"/>condemnabit te os tuum et non ego et labia tua respondebunt tibi
    <verse number="7" style="v"/>numquid primus homo tu natus es et ante colles formatus
    <verse number="8" style="v"/>numquid consilium Dei audisti et inferior te erit eius sapientia
    <verse number="9" style="v"/>quid nosti quod ignoremus quid intellegis quod nesciamus
    <verse number="10" style="v"/>et senes et antiqui sunt in nobis multo vetustiores quam patres tui
    <verse number="11" style="v"/>numquid grande est ut consoletur te Deus sed verba tua prava hoc prohibent
    <verse number="12" style="v"/>quid te elevat cor tuum et quasi magna cogitans adtonitos habes oculos
    <verse number="13" style="v"/>quid tumet contra Deum spiritus tuus ut proferas de ore huiuscemodi sermones
    <verse number="14" style="v"/>quid est homo ut inmaculatus sit et ut iustus appareat natus de muliere
    <verse number="15" style="v"/>ecce inter sanctos eius nemo inmutabilis et caeli non sunt mundi in conspectu eius
    <verse number="16" style="v"/>quanto magis abominabilis et inutilis homo qui bibit quasi aquas iniquitatem
    <verse number="17" style="v"/>ostendam tibi audi me quod vidi narrabo tibi
    <verse number="18" style="v"/>sapientes confitentur et non abscondunt patres suos
    <verse number="19" style="v"/>quibus solis data est terra et non transibit alienus per eos
    <verse number="20" style="v"/>cunctis diebus suis impius superbit et numerus annorum incertus est tyrannidis eius
    <verse number="21" style="v"/>sonitus terroris semper in auribus illius et cum pax sit ille insidias suspicatur
    <verse number="22" style="v"/>non credit quod reverti possit de tenebris circumspectans undique gladium
    <verse number="23" style="v"/>cum se moverit ad quaerendum panem novit quod paratus sit in manu eius tenebrarum dies
    <verse number="24" style="v"/>terrebit eum tribulatio et angustia vallabit eum sicut regem qui praeparatur ad proelium
    <verse number="25" style="v"/>tetendit enim adversus Deum manum suam et contra Omnipotentem roboratus est
    <verse number="26" style="v"/>cucurrit adversus eum erecto collo et pingui cervice armatus est
    <verse number="27" style="v"/>operuit faciem eius crassitudo et de lateribus eius arvina dependet
    <verse number="28" style="v"/>habitavit in civitatibus desolatis et in domibus desertis quae in tumulos sunt redactae
    <verse number="29" style="v"/>non ditabitur nec perseverabit substantia eius nec mittet in terra radicem suam
    <verse number="30" style="v"/>non recedet de tenebris ramos eius arefaciet flamma et auferetur spiritu oris sui
    <verse number="31" style="v"/>non credat frustra errore deceptus quod aliquo pretio redimendus sit
    <verse number="32" style="v"/>antequam dies eius impleantur peribit et manus eius arescet
    <verse number="33" style="v"/>laedetur quasi vinea in primo flore botrus eius et quasi oliva proiciens florem suum
    <verse number="34" style="v"/>congregatio enim hypocritae sterilis et ignis devorabit tabernacula eorum qui munera libenter accipiunt
    <verse number="35" style="v"/>concepit dolorem et peperit iniquitatem et uterus eius praeparat dolos
  </para>
  <chapter number="16" style="c"/>
  <para style="p">
    <verse number="1" style="v"/>respondens autem Iob dixit
    <verse number="2" style="v"/>audivi frequenter talia consolatores onerosi omnes vos estis
    <verse number="3" style="v"/>numquid habebunt finem verba ventosa aut aliquid tibi molestum est si loquaris
    <verse number="4" style="v"/>poteram et ego similia vestri loqui atque utinam esset anima vestra pro anima mea
    <verse number="5" style="v"/>consolarer et ego vos sermonibus et moverem caput meum super vos
    <verse number="6" style="v"/>roborarem vos ore meo et moverem labia quasi parcens vobis
    <verse number="7" style="v"/>sed quid agam si locutus fuero non quiescet dolor meus et si tacuero non recedet a me
    <verse number="8" style="v"/>nunc autem oppressit me dolor meus et in nihili redacti sunt omnes artus mei
    <verse number="9" style="v"/>rugae meae testimonium dicunt contra me et suscitatur falsiloquus adversus faciem meam contradicens mihi
    <verse number="10" style="v"/>collegit furorem suum in me et comminans mihi infremuit contra me dentibus suis hostis meus terribilibus oculis me intuitus est
    <verse number="11" style="v"/>aperuerunt super me ora sua exprobrantes percusserunt maxillam meam satiati sunt poenis meis
    <verse number="12" style="v"/>conclusit me Deus apud iniquum et manibus impiorum me tradidit
    <verse number="13" style="v"/>ego ille quondam opulentus repente contritus sum tenuit cervicem meam confregit me et posuit sibi quasi in signum
    <verse number="14" style="v"/>circumdedit me lanceis suis convulneravit lumbos meos non pepercit et effudit in terra viscera mea
    <verse number="15" style="v"/>concidit me vulnere super vulnus inruit in me quasi gigans
    <verse number="16" style="v"/>saccum consui super cutem meam et operui cinere cornu meum
    <verse number="17" style="v"/>facies mea intumuit a fletu et palpebrae meae caligaverunt
    <verse number="18" style="v"/>haec passus sum absque iniquitate manus meae cum haberem mundas ad Deum preces
    <verse number="19" style="v"/>terra ne operias sanguinem meum neque inveniat locum in te latendi clamor meus
    <verse number="20" style="v"/>ecce enim in caelo testis meus et conscius meus in excelsis
    <verse number="21" style="v"/>verbosi mei amici mei ad Deum stillat oculus meus
    <verse number="22" style="v"/>atque utinam sic iudicaretur vir cum Deo quomodo iudicatur filius hominis cum collega suo
    <verse number="23" style="v"/>ecce enim breves anni transeunt et semitam per quam non revertar ambulo
  </para>
  <chapter number="17" style="c"/>
  <para style="p">
    <verse number="1" style="v"/>spiritus meus adtenuabitur dies mei breviabuntur et solum mihi superest sepulchrum
    <verse number="2" style="v"/>non peccavi et in amaritudinibus moratur oculus meus
    <verse number="3" style="v"/>libera me et pone iuxta te et cuiusvis manus pugnet contra me
    <verse number="4" style="v"/>cor eorum longe fecisti a disciplina et propterea non exaltabuntur
    <verse number="5" style="v"/>praedam pollicetur sociis et oculi filiorum eius deficient
    <verse number="6" style="v"/>posuit me quasi in proverbium vulgi et exemplum sum coram eis
    <verse number="7" style="v"/>caligavit ab indignatione oculus meus et membra mea quasi in nihili redacta sunt
    <verse number="8" style="v"/>stupebunt iusti super hoc et innocens contra hypocritam suscitabitur
    <verse number="9" style="v"/>et tenebit iustus viam suam et mundis manibus addet fortitudinem
    <verse number="10" style="v"/>igitur vos omnes convertimini et venite et non inveniam in vobis ullum sapientem
    <verse number="11" style="v"/>dies mei transierunt cogitationes meae dissipatae sunt torquentes cor meum
    <verse number="12" style="v"/>noctem verterunt in diem et rursum post tenebras spero lucem
    <verse number="13" style="v"/>si sustinuero infernus domus mea est in tenebris stravi lectulum meum
    <verse number="14" style="v"/>putredini dixi pater meus es mater mea et soror mea vermibus
    <verse number="15" style="v"/>ubi est ergo nunc praestolatio mea et patientiam meam quis considerat
    <verse number="16" style="v"/>in profundissimum infernum descendent omnia mea putasne saltim ibi erit requies mihi
  </para>
  <chapter number="18" style="c"/>
  <para style="p">
    <verse number="1" style="v"/>respondens autem Baldad Suites dixit
    <verse number="2" style="v"/>usque ad quem finem verba iactabitis intellegite prius et sic loquamur
    <verse number="3" style="v"/>quare reputati sumus ut iumenta et sorduimus coram vobis
    <verse number="4" style="v"/>qui perdis animam tuam in furore tuo numquid propter te derelinquetur terra et transferentur rupes de loco suo
    <verse number="5" style="v"/>nonne lux impii extinguetur nec splendebit flamma ignis eius
    <verse number="6" style="v"/>lux obtenebrescet in tabernaculo illius et lucerna quae super eum est extinguetur
    <verse number="7" style="v"/>artabuntur gressus virtutis eius et praecipitabit eum consilium suum
    <verse number="8" style="v"/>inmisit enim in rete pedes suos et in maculis eius ambulat
    <verse number="9" style="v"/>tenebitur planta illius laqueo et exardescet contra eum sitis
    <verse number="10" style="v"/>abscondita est in terra pedica eius et decipula illius super semitam
    <verse number="11" style="v"/>undique terrebunt eum formidines et involvent pedes eius
    <verse number="12" style="v"/>adtenuetur fame robur eius et inedia invadat costas illius
    <verse number="13" style="v"/>devoret pulchritudinem cutis eius consumat brachia illius primogenita mors
    <verse number="14" style="v"/>avellatur de tabernaculo suo fiducia eius et calcet super eum quasi rex interitus
    <verse number="15" style="v"/>habitent in tabernaculo illius socii eius qui non est aspergatur in tabernaculo eius sulphur
    <verse number="16" style="v"/>deorsum radices eius siccentur sursum autem adteratur messis eius
    <verse number="17" style="v"/>memoria illius pereat de terra et non celebretur nomen eius in plateis
    <verse number="18" style="v"/>expellet eum de luce in tenebras et de orbe transferet eum
    <verse number="19" style="v"/>non erit semen eius neque progenies in populo suo nec ullae reliquiae in regionibus eius
    <verse number="20" style="v"/>in die eius stupebunt novissimi et primos invadet horror
    <verse number="21" style="v"/>haec sunt ergo tabernacula iniqui et iste locus eius qui ignorat Deum
  </para>
  <chapter number="19" style="c"/>
  <para style="p">
    <verse number="1" style="v"/>respondens autem Iob dixit
    <verse number="2" style="v"/>usquequo adfligitis animam meam et adteritis me sermonibus
    <verse number="3" style="v"/>en decies confunditis me et non erubescitis opprimentes me
    <verse number="4" style="v"/>nempe et si ignoravi mecum erit ignorantia mea
    <verse number="5" style="v"/>at vos contra me erigimini et arguitis me obprobriis meis
    <verse number="6" style="v"/>saltim nunc intellegite quia Deus non aequo iudicio adflixerit me et flagellis suis me cinxerit
    <verse number="7" style="v"/>ecce clamabo vim patiens et nemo audiet vociferabor et non est qui iudicet
    <verse number="8" style="v"/>semitam meam circumsepsit et transire non possum et in calle meo tenebras posuit
    <verse number="9" style="v"/>spoliavit me gloria mea et abstulit coronam de capite meo
    <verse number="10" style="v"/>destruxit me undique et pereo et quasi evulsae arbori abstulit spem meam
    <verse number="11" style="v"/>iratus est contra me furor eius et sic me habuit quasi hostem suum
    <verse number="12" style="v"/>simul venerunt latrones eius et fecerunt sibi viam per me et obsederunt in gyro tabernaculum meum
    <verse number="13" style="v"/>fratres meos longe fecit a me et noti mei quasi alieni recesserunt a me
    <verse number="14" style="v"/>dereliquerunt me propinqui mei et qui me noverant obliti sunt mei
    <verse number="15" style="v"/>inquilini domus meae et ancillae meae sicut alienum habuerunt me et quasi peregrinus fui in oculis eorum
    <verse number="16" style="v"/>servum meum vocavi et non respondit ore proprio deprecabar illum
    <verse number="17" style="v"/>halitum meum exhorruit uxor mea et orabam filios uteri mei
    <verse number="18" style="v"/>stulti quoque despiciebant me et cum ab eis recessissem detrahebant mihi
    <verse number="19" style="v"/>abominati sunt me quondam consiliarii mei et quem maxime diligebam aversatus est me
    <verse number="20" style="v"/>pelli meae consumptis carnibus adhesit os meum et derelicta sunt tantummodo labia circa dentes meos
    <verse number="21" style="v"/>miseremini mei miseremini mei saltim vos amici mei quia manus Domini tetigit me
    <verse number="22" style="v"/>quare persequimini me sicut Deus et carnibus meis saturamini
    <verse number="23" style="v"/>quis mihi tribuat ut scribantur sermones mei quis mihi det ut exarentur in libro
    <verse number="24" style="v"/>stilo ferreo et plumbi lammina vel certe sculpantur in silice
    <verse number="25" style="v"/>scio enim quod redemptor meus vivat et in novissimo de terra surrecturus sim
    <verse number="26" style="v"/>et rursum circumdabor pelle mea et in carne mea videbo Deum
    <verse number="27" style="v"/>quem visurus sum ego ipse et oculi mei conspecturi sunt et non alius reposita est haec spes mea in sinu meo
    <verse number="28" style="v"/>quare ergo nunc dicitis persequamur eum et radicem verbi inveniamus contra eum
    <verse number="29" style="v"/>fugite ergo a facie gladii quoniam ultor iniquitatum gladius est et scitote esse iudicium
  </para>
  <chapter number="20" style="c"/>
  <para style="p">
    <verse number="1" style="v"/>respondens autem Sophar Naamathites dixit
    <verse number="2" style="v"/>idcirco cogitationes meae variae succedunt sibi et mens in diversa rapitur
    <verse number="3" style="v"/>doctrinam qua me arguis audiam et spiritus intellegentiae meae respondebit mihi
    <verse number="4" style="v"/>hoc scio a principio ex quo positus est homo super terram
    <verse number="5" style="v"/>quod laus impiorum brevis sit et gaudium hypocritae ad instar puncti
    <verse number="6" style="v"/>si ascenderit usque ad caelum superbia eius et caput eius nubes tetigerit
    <verse number="7" style="v"/>quasi sterquilinium in fine perdetur et qui eum viderant dicent ubi est
    <verse number="8" style="v"/>velut somnium avolans non invenietur transiet sicut visio nocturna
    <verse number="9" style="v"/>oculus qui eum viderat non videbit neque ultra intuebitur eum locus suus
    <verse number="10" style="v"/>filii eius adterentur egestate et manus illius reddent ei dolorem suum
    <verse number="11" style="v"/>ossa eius implebuntur vitiis adulescentiae eius et cum eo in pulverem dormient
    <verse number="12" style="v"/>cum enim dulce fuerit in ore eius malum abscondet illud sub lingua sua
    <verse number="13" style="v"/>parcet illi et non derelinquet illud et celabit in gutture suo
    <verse number="14" style="v"/>panis eius in utero illius vertetur in fel aspidum intrinsecus
    <verse number="15" style="v"/>divitias quas devoravit evomet et de ventre illius extrahet eas Deus
    <verse number="16" style="v"/>caput aspidum suget occidet eum lingua viperae
    <verse number="17" style="v"/>non videat rivulos fluminis torrentes mellis et butyri
    <verse number="18" style="v"/>luet quae fecit omnia nec tamen consumetur iuxta multitudinem adinventionum suarum sic et sustinebit
    <verse number="19" style="v"/>quoniam confringens nudavit pauperes domum rapuit et non aedificavit eam
    <verse number="20" style="v"/>nec est satiatus venter eius et cum habuerit quae cupierat possidere non poterit
    <verse number="21" style="v"/>non remansit de cibo eius et propterea nihil permanebit de bonis eius
    <verse number="22" style="v"/>cum satiatus fuerit artabitur aestuabit et omnis dolor inruet in eum
    <verse number="23" style="v"/>utinam impleatur venter eius ut emittat in eum iram furoris sui et pluat super illum bellum suum
    <verse number="24" style="v"/>fugiet arma ferrea et inruet in arcum aereum
    <verse number="25" style="v"/>eductus et egrediens de vagina sua et fulgurans in amaritudine sua vadent et venient super eum horribiles
    <verse number="26" style="v"/>omnes tenebrae absconditae sunt in occultis eius devorabit eum ignis qui non succenditur adfligetur relictus in tabernaculo suo
    <verse number="27" style="v"/>revelabunt caeli iniquitatem eius et terra consurget adversus eum
    <verse number="28" style="v"/>apertum erit germen domus illius detrahetur in die furoris Dei
    <verse number="29" style="v"/>haec est pars hominis impii a Deo et hereditas verborum eius a Domino
  </para>
  <chapter number="21" style="c"/>
  <para style="p">
    <verse number="1" style="v"/>respondens autem Iob dixit
    <verse number="2" style="v"/>audite quaeso sermones meos et agetis paenitentiam
    <verse number="3" style="v"/>sustinete me ut et ego loquar et post mea si videbitur verba ridete
    <verse number="4" style="v"/>numquid contra hominem disputatio mea est ut merito non debeam contristari
    <verse number="5" style="v"/>adtendite me et obstupescite et superponite digitum ori vestro
    <verse number="6" style="v"/>et ego quando recordatus fuero pertimesco et concutit carnem meam tremor
    <verse number="7" style="v"/>quare ergo impii vivunt sublevati sunt confortatique divitiis
    <verse number="8" style="v"/>semen eorum permanet coram eis propinquorum turba et nepotum in conspectu eorum
    <verse number="9" style="v"/>domus eorum securae sunt et pacatae et non est virga Dei super illos
    <verse number="10" style="v"/>bos eorum concepit et non abortit vacca peperit et non est privata fetu suo
    <verse number="11" style="v"/>egrediuntur quasi greges parvuli eorum et infantes eorum exultant lusibus
    <verse number="12" style="v"/>tenent tympanum et citharam et gaudent ad sonitum organi
    <verse number="13" style="v"/>ducunt in bonis dies suos et in puncto ad inferna descendunt
    <verse number="14" style="v"/>qui dixerunt Deo recede a nobis et scientiam viarum tuarum nolumus
    <verse number="15" style="v"/>quid est Omnipotens ut serviamus ei et quid nobis prodest si oraverimus illum
    <verse number="16" style="v"/>verumtamen quia non sunt in manu eorum bona sua consilium impiorum longe sit a me
    <verse number="17" style="v"/>quotiens lucerna impiorum extinguetur et superveniet eis inundatio et dolores dividet furoris sui
    <verse number="18" style="v"/>erunt sicut paleae ante faciem venti et sicut favilla quam turbo dispergit
    <verse number="19" style="v"/>Deus servabit filiis illius dolorem patris et cum reddiderit tunc sciet
    <verse number="20" style="v"/>videbunt oculi eius interfectionem suam et de furore Omnipotentis bibet
    <verse number="21" style="v"/>quid enim ad eum pertinet de domo sua post se et si numerus mensuum eius dimidietur
    <verse number="22" style="v"/>numquid Deum quispiam docebit scientiam qui excelsos iudicat
    <verse number="23" style="v"/>iste moritur robustus et sanus dives et felix
    <verse number="24" style="v"/>viscera eius plena sunt adipe et medullis ossa illius inrigantur
    <verse number="25" style="v"/>alius vero moritur in amaritudine animae absque ullis opibus
    <verse number="26" style="v"/>et tamen simul in pulverem dormient et vermes operient eos
    <verse number="27" style="v"/>certe novi cogitationes vestras et sententias contra me iniquas
    <verse number="28" style="v"/>dicitis enim ubi est domus principis et ubi tabernacula impiorum
    <verse number="29" style="v"/>interrogate quemlibet de viatoribus et haec eadem eum intellegere cognoscetis
    <verse number="30" style="v"/>quia in diem perditionis servabitur malus et ad diem furoris ducitur
    <verse number="31" style="v"/>quis arguet coram eo viam eius et quae fecit quis reddet illi
    <verse number="32" style="v"/>ipse ad sepulchra ducetur et in congerie mortuorum vigilabit
    <verse number="33" style="v"/>dulcis fuit glareis Cocyti et post se omnem hominem trahet et ante se innumerabiles
    <verse number="34" style="v"/>quomodo igitur consolamini me frustra cum responsio vestra repugnare ostensa sit veritati
  </para>
  <chapter number="22" style="c"/>
  <para style="p">
    <verse number="1" style="v"/>respondens autem Eliphaz Themanites dixit
    <verse number="2" style="v"/>numquid Deo conparari potest homo etiam cum perfectae fuerit scientiae
    <verse number="3" style="v"/>quid prodest Deo si iustus fueris aut quid ei confers si inmaculata fuerit via tua
    <verse number="4" style="v"/>numquid timens arguet te et veniet tecum in iudicium
    <verse number="5" style="v"/>et non propter malitiam tuam plurimam et infinitas iniquitates tuas
    <verse number="6" style="v"/>abstulisti enim pignus fratrum tuorum sine causa et nudos spoliasti vestibus
    <verse number="7" style="v"/>aquam lasso non dedisti et esurienti subtraxisti panem
    <verse number="8" style="v"/>in fortitudine brachii tui possidebas terram et potentissimus obtinebas eam
    <verse number="9" style="v"/>viduas dimisisti vacuas et lacertos pupillorum comminuisti
    <verse number="10" style="v"/>propterea circumdatus es laqueis et conturbat te formido subita
    <verse number="11" style="v"/>et putabas te tenebras non visurum et impetu aquarum inundantium non oppressurum
    <verse number="12" style="v"/>an cogitas quod Deus excelsior caelo et super stellarum vertices sublimetur
    <verse number="13" style="v"/>et dicis quid enim novit Deus et quasi per caliginem iudicat
    <verse number="14" style="v"/>nubes latibulum eius nec nostra considerat et circa cardines caeli perambulat
    <verse number="15" style="v"/>numquid semitam saeculorum custodire cupis quam calcaverunt viri iniqui
    <verse number="16" style="v"/>qui sublati sunt ante tempus suum et fluvius subvertit fundamentum eorum
    <verse number="17" style="v"/>qui dicebant Deo recede a nobis et quasi nihil possit facere Omnipotens aestimabant eum
    <verse number="18" style="v"/>cum ille implesset domos eorum bonis quorum sententia procul sit a me
    <verse number="19" style="v"/>videbunt iusti et laetabuntur et innocens subsannabit eos
    <verse number="20" style="v"/>nonne succisa est erectio eorum et reliquias eorum devoravit ignis
    <verse number="21" style="v"/>adquiesce igitur ei et habeto pacem et per haec habebis fructus optimos
    <verse number="22" style="v"/>suscipe ex ore illius legem et pone sermones eius in corde tuo
    <verse number="23" style="v"/>si reversus fueris ad Omnipotentem aedificaberis et longe facies iniquitatem a tabernaculo tuo
    <verse number="24" style="v"/>dabit pro terra silicem et pro silice torrentes aureos
    <verse number="25" style="v"/>eritque Omnipotens contra hostes tuos et argentum coacervabitur tibi
    <verse number="26" style="v"/>tunc super Omnipotentem deliciis afflues et elevabis ad Deum faciem tuam
    <verse number="27" style="v"/>rogabis eum et exaudiet te et vota tua reddes
    <verse number="28" style="v"/>decernes rem et veniet tibi et in viis tuis splendebit lumen
    <verse number="29" style="v"/>qui enim humiliatus fuerit erit in gloria et qui inclinaverit oculos suos ipse salvabitur
    <verse number="30" style="v"/>salvabitur innocens salvabitur autem munditia manuum suarum
  </para>
  <chapter number="23" style="c"/>
  <para style="p">
    <verse number="1" style="v"/>respondens autem Iob dixit
    <verse number="2" style="v"/>nunc quoque in amaritudine est sermo meus et manus plagae meae adgravata est super gemitum meum
    <verse number="3" style="v"/>quis mihi tribuat ut cognoscam et inveniam illum et veniam usque ad solium eius
    <verse number="4" style="v"/>ponam coram eo iudicium et os meum replebo increpationibus
    <verse number="5" style="v"/>ut sciam verba quae mihi respondeat et intellegam quid loquatur mihi
    <verse number="6" style="v"/>nolo multa fortitudine contendat mecum nec magnitudinis suae mole me premat
    <verse number="7" style="v"/>proponat aequitatem contra me et perveniat ad victoriam iudicium meum
    <verse number="8" style="v"/>si ad orientem iero non apparet si ad occidentem non intellegam eum
    <verse number="9" style="v"/>si ad sinistram quid agat non adprehendam eum si me vertam ad dextram non videbo illum
    <verse number="10" style="v"/>ipse vero scit viam meam et probavit me quasi aurum quod per ignem transit
    <verse number="11" style="v"/>vestigia eius secutus est pes meus viam eius custodivi et non declinavi ex ea
    <verse number="12" style="v"/>a mandatis labiorum eius non recessi et in sinu meo abscondi verba oris eius
    <verse number="13" style="v"/>ipse enim solus est et nemo avertere potest cogitationem eius et anima eius quodcumque voluerit hoc facit
    <verse number="14" style="v"/>cum expleverit in me voluntatem suam et alia multa similia praesto sunt ei
    <verse number="15" style="v"/>et idcirco a facie eius turbatus sum et considerans eum timore sollicitor
    <verse number="16" style="v"/>Deus mollivit cor meum et Omnipotens conturbavit me
    <verse number="17" style="v"/>non enim perii propter inminentes tenebras nec faciem meam operuit caligo
  </para>
  <chapter number="24" style="c"/>
  <para style="p">
    <verse number="1" style="v"/>ab Omnipotente non sunt abscondita tempora qui autem noverunt eum ignorant dies illius
    <verse number="2" style="v"/>alii terminos transtulerunt diripuerunt greges et paverunt eos
    <verse number="3" style="v"/>asinum pupillorum abigerunt et abstulerunt pro pignore bovem viduae
    <verse number="4" style="v"/>subverterunt pauperum viam et oppresserunt pariter mansuetos terrae
    <verse number="5" style="v"/>alii quasi onagri in deserto egrediuntur ad opus suum vigilantesque ad praedam praeparant panem liberis
    <verse number="6" style="v"/>agrum non suum demetunt et vineam eius quem vi oppresserunt vindemiant
    <verse number="7" style="v"/>nudos dimittunt homines indumenta tollentes quibus non est operimentum in frigore
    <verse number="8" style="v"/>quos imbres montium rigant et non habentes velamen amplexantur lapides
    <verse number="9" style="v"/>vim fecerunt depraedantes pupillos et vulgum pauperem spoliaverunt
    <verse number="10" style="v"/>nudis et incedentibus absque vestitu et esurientibus tulerunt spicas
    <verse number="11" style="v"/>inter acervos eorum meridiati sunt qui calcatis torcularibus sitiunt
    <verse number="12" style="v"/>de civitatibus fecerunt viros gemere et anima vulneratorum clamavit et Deus inultum abire non patitur
    <verse number="13" style="v"/>ipsi fuerunt rebelles luminis nescierunt vias eius nec reversi sunt per semitas illius
    <verse number="14" style="v"/>mane primo consurgit homicida interficit egenum et pauperem per noctem vero erit quasi fur
    <verse number="15" style="v"/>oculus adulteri observat caliginem dicens non me videbit oculus et operiet vultum suum
    <verse number="16" style="v"/>perfodit in tenebris domos sicut in die condixerant sibi et ignoraverunt lucem
    <verse number="17" style="v"/>si subito apparuerit aurora arbitrantur umbram mortis et sic in tenebris quasi in luce ambulant
    <verse number="18" style="v"/>levis est super faciem aquae maledicta sit pars eius in terra nec ambulet per viam vinearum
    <verse number="19" style="v"/>ad nimium calorem transeat ab aquis nivium et usque ad inferos peccatum illius
    <verse number="20" style="v"/>obliviscatur eius misericordia dulcedo illius vermes non sit in recordatione sed conteratur quasi lignum infructuosum
    <verse number="21" style="v"/>pavit enim sterilem et quae non parit et viduae bene non fecit
    <verse number="22" style="v"/>detraxit fortes in fortitudine sua et cum steterit non credet vitae suae
    <verse number="23" style="v"/>dedit ei Deus locum paenitentiae et ille abutitur eo in superbiam oculi autem eius sunt in viis illius
    <verse number="24" style="v"/>elevati sunt ad modicum et non subsistent et humiliabuntur sicut omnia et auferentur et sicut summitates spicarum conterentur
    <verse number="25" style="v"/>quod si non est ita quis me potest arguere esse mentitum et ponere ante Deum verba mea
  </para>
  <chapter number="25" style="c"/>
  <para style="p">
    <verse number="1" style="v"/>respondens autem Baldad Suites dixit
    <verse number="2" style="v"/>potestas et terror apud eum est qui facit concordiam in sublimibus suis
    <verse number="3" style="v"/>numquid est numerus militum eius et super quem non surget lumen illius
    <verse number="4" style="v"/>numquid iustificari potest homo conparatus Deo aut apparere mundus natus de muliere
    <verse number="5" style="v"/>ecce etiam luna non splendet et stellae non sunt mundae in conspectu eius
    <verse number="6" style="v"/>quanto magis homo putredo et filius hominis vermis
  </para>
  <chapter number="26" style="c"/>
  <para style="p">
    <verse number="1" style="v"/>respondens autem Iob dixit
    <verse number="2" style="v"/>cuius adiutor es numquid inbecilli et sustentas brachium eius qui non est fortis
    <verse number="3" style="v"/>cui dedisti consilium forsitan illi qui non habet sapientiam et prudentiam tuam ostendisti plurimam
    <verse number="4" style="v"/>quem docere voluisti nonne eum qui fecit spiramen tuum
    <verse number="5" style="v"/>ecce gigantes gemunt sub aquis et qui habitant cum eis
    <verse number="6" style="v"/>nudus est inferus coram illo et nullum est operimentum perditioni
    <verse number="7" style="v"/>qui extendit aquilonem super vacuum et adpendit terram super nihili
    <verse number="8" style="v"/>qui ligat aquas in nubibus suis ut non erumpant pariter deorsum
    <verse number="9" style="v"/>qui tenet vultum solii sui et expandit super illud nebulam suam
    <verse number="10" style="v"/>terminum circumdedit aquis usque dum finiantur lux et tenebrae
    <verse number="11" style="v"/>columnae caeli contremescunt et pavent ad nutum eius
    <verse number="12" style="v"/>in fortitudine illius repente maria congregata sunt et prudentia eius percussit superbum
    <verse number="13" style="v"/>spiritus eius ornavit caelos et obsetricante manu eius eductus est coluber tortuosus
    <verse number="14" style="v"/>ecce haec ex parte dicta sunt viarum eius et cum vix parvam stillam sermonis eius audierimus quis poterit tonitruum magnitudinis illius intueri
  </para>
  <chapter number="27" style="c"/>
  <para style="p">
    <verse number="1" style="v"/>addidit quoque Iob adsumens parabolam suam et dixit
    <verse number="2" style="v"/>vivit Deus qui abstulit iudicium meum et Omnipotens qui ad amaritudinem adduxit animam meam
    <verse number="3" style="v"/>quia donec superest halitus in me et spiritus Dei in naribus meis
    <verse number="4" style="v"/>non loquentur labia mea iniquitatem nec lingua mea meditabitur mendacium
    <verse number="5" style="v"/>absit a me ut iustos vos esse iudicem donec deficiam non recedam ab innocentia mea
    <verse number="6" style="v"/>iustificationem meam quam coepi tenere non deseram nec enim reprehendit me cor meum in omni vita mea
    <verse number="7" style="v"/>sit ut impius inimicus meus et adversarius meus quasi iniquus
    <verse number="8" style="v"/>quae enim spes est hypocritae si avare rapiat et non liberet Deus animam eius
    <verse number="9" style="v"/>numquid clamorem eius Deus audiet cum venerit super illum angustia
    <verse number="10" style="v"/>aut poterit in Omnipotente delectari et invocare Deum in omni tempore
    <verse number="11" style="v"/>docebo vos per manum Dei quae Omnipotens habeat nec abscondam
    <verse number="12" style="v"/>ecce vos omnes nostis et quid sine causa vana loquimini
    <verse number="13" style="v"/>haec est pars hominis impii apud Deum et hereditas violentorum quam ab Omnipotente suscipient
    <verse number="14" style="v"/>si multiplicati fuerint filii eius in gladio erunt et nepotes eius non saturabuntur pane
    <verse number="15" style="v"/>qui reliqui fuerint ex eo sepelientur in interitu et viduae illius non plorabunt
    <verse number="16" style="v"/>si conportaverit quasi terram argentum et sicut lutum praeparaverit vestimenta
    <verse number="17" style="v"/>praeparabit quidem sed iustus vestietur illis et argentum innocens dividet
    <verse number="18" style="v"/>aedificavit sicut tinea domum suam et sicut custos fecit umbraculum
    <verse number="19" style="v"/>dives cum dormierit nihil secum auferet aperit oculos suos et nihil inveniet
    <verse number="20" style="v"/>adprehendit eum quasi aqua inopia nocte opprimet eum tempestas
    <verse number="21" style="v"/>tollet eum ventus urens et auferet et velut turbo rapiet eum de loco suo
    <verse number="22" style="v"/>et mittet super eum et non parcet de manu eius fugiens fugiet
    <verse number="23" style="v"/>stringet super eum manus suas et sibilabit super illum intuens locum eius
  </para>
  <chapter number="28" style="c"/>
  <para style="p">
    <verse number="1" style="v"/>habet argentum venarum suarum principia et auro locus est in quo conflatur
    <verse number="2" style="v"/>ferrum de terra tollitur et lapis solutus calore in aes vertitur
    <verse number="3" style="v"/>tempus posuit tenebris et universorum finem ipse considerat lapidem quoque caliginis et umbram mortis
    <verse number="4" style="v"/>dividit torrens a populo peregrinante eos quos oblitus est pes egentis hominum et invios
    <verse number="5" style="v"/>terra de qua oriebatur panis in loco suo igne subversa est
    <verse number="6" style="v"/>locus sapphyri lapides eius et glebae illius aurum
    <verse number="7" style="v"/>semitam ignoravit avis nec intuitus est oculus vulturis
    <verse number="8" style="v"/>non calcaverunt eam filii institorum nec pertransivit per eam leaena
    <verse number="9" style="v"/>ad silicem extendit manum suam subvertit a radicibus montes
    <verse number="10" style="v"/>in petris rivos excidit et omne pretiosum vidit oculus eius
    <verse number="11" style="v"/>profunda quoque fluviorum scrutatus est et abscondita produxit in lucem
    <verse number="12" style="v"/>sapientia vero ubi invenitur et quis est locus intellegentiae
    <verse number="13" style="v"/>nescit homo pretium eius nec invenitur in terra suaviter viventium
    <verse number="14" style="v"/>abyssus dicit non est in me et mare loquitur non est mecum
    <verse number="15" style="v"/>non dabitur aurum obrizum pro ea nec adpendetur argentum in commutatione eius
    <verse number="16" style="v"/>non conferetur tinctis Indiae coloribus nec lapidi sardonico pretiosissimo vel sapphyro
    <verse number="17" style="v"/>non adaequabitur ei aurum vel vitrum nec commutabuntur pro ea vasa auri
    <verse number="18" style="v"/>excelsa et eminentia non memorabuntur conparatione eius trahitur autem sapientia de occultis
    <verse number="19" style="v"/>non adaequabitur ei topazium de Aethiopia nec tincturae mundissimae conponetur
    <verse number="20" style="v"/>unde ergo sapientia veniet et quis est locus intellegentiae
    <verse number="21" style="v"/>abscondita est ab oculis omnium viventium volucres quoque caeli latet
    <verse number="22" style="v"/>perditio et mors dixerunt auribus nostris audivimus famam eius
    <verse number="23" style="v"/>Deus intellegit viam eius et ipse novit locum illius
    <verse number="24" style="v"/>ipse enim fines mundi intuetur et omnia quae sub caelo sunt respicit
    <verse number="25" style="v"/>qui fecit ventis pondus et aquas adpendit mensura
    <verse number="26" style="v"/>quando ponebat pluviis legem et viam procellis sonantibus
    <verse number="27" style="v"/>tunc vidit illam et enarravit et praeparavit et investigavit
    <verse number="28" style="v"/>et dixit homini ecce timor Domini ipsa est sapientia et recedere a malo intellegentia
  </para>
  <chapter number="29" style="c"/>
  <para style="p">
    <verse number="1" style="v"/>addidit quoque Iob adsumens parabolam suam et dixit
    <verse number="2" style="v"/>quis mihi tribuat ut sim iuxta menses pristinos secundum dies quibus Deus custodiebat me
    <verse number="3" style="v"/>quando splendebat lucerna eius super caput meum et ad lumen eius ambulabam in tenebris
    <verse number="4" style="v"/>sicut fui in diebus adulescentiae meae quando secreto Deus erat in tabernaculo meo
    <verse number="5" style="v"/>quando erat Omnipotens mecum et in circuitu meo pueri mei
    <verse number="6" style="v"/>quando lavabam pedes meos butyro et petra fundebat mihi rivos olei
    <verse number="7" style="v"/>quando procedebam ad portam civitatis et in platea parabant cathedram mihi
    <verse number="8" style="v"/>videbant me iuvenes et abscondebantur et senes adsurgentes stabant
    <verse number="9" style="v"/>principes cessabant loqui et digitum superponebant ori suo
    <verse number="10" style="v"/>vocem suam cohibebant duces et lingua eorum gutturi suo adherebat
    <verse number="11" style="v"/>auris audiens beatificabat me et oculus videns testimonium reddebat mihi
    <verse number="12" style="v"/>quod liberassem pauperem vociferantem et pupillum cui non esset adiutor
    <verse number="13" style="v"/>benedictio perituri super me veniebat et cor viduae consolatus sum
    <verse number="14" style="v"/>iustitia indutus sum et vestivit me sicut vestimento et diademate iudicio meo
    <verse number="15" style="v"/>oculus fui caeco et pes claudo
    <verse number="16" style="v"/>pater eram pauperum et causam quam nesciebam diligentissime investigabam
    <verse number="17" style="v"/>conterebam molas iniqui et de dentibus illius auferebam praedam
    <verse number="18" style="v"/>dicebamque in nidulo meo moriar et sicut palma multiplicabo dies
    <verse number="19" style="v"/>radix mea aperta est secus aquas et ros morabitur in messione mea
    <verse number="20" style="v"/>gloria mea semper innovabitur et arcus meus in manu mea instaurabitur
    <verse number="21" style="v"/>qui me audiebant expectabant sententiam et intenti tacebant ad consilium meum
    <verse number="22" style="v"/>verbis meis addere nihil audebant et super illos stillabat eloquium meum
    <verse number="23" style="v"/>expectabant me sicut pluviam et os suum aperiebant quasi ad imbrem serotinum
    <verse number="24" style="v"/>si quando ridebam ad eos non credebant et lux vultus mei non cadebat in terram
    <verse number="25" style="v"/>si voluissem ire ad eos sedebam primus cumque sederem quasi rex circumstante exercitu eram tamen maerentium consolator
  </para>
  <chapter number="30" style="c"/>
  <para style="p">
    <verse number="1" style="v"/>nunc autem derident me iuniores tempore quorum non dignabar patres ponere cum canibus gregis mei
    <verse number="2" style="v"/>quorum virtus manuum erat mihi pro nihilo et vita ipsa putabantur indigni
    <verse number="3" style="v"/>egestate et fame steriles qui rodebant in solitudine squalentes calamitate et miseria
    <verse number="4" style="v"/>et mandebant herbas et arborum cortices et radix iuniperorum erat cibus eorum
    <verse number="5" style="v"/>qui de convallibus ista rapientes cum singula repperissent ad ea cum clamore currebant
    <verse number="6" style="v"/>in desertis habitabant torrentium et in cavernis terrae vel super glaream
    <verse number="7" style="v"/>qui inter huiuscemodi laetabantur et esse sub sentibus delicias conputabant
    <verse number="8" style="v"/>filii stultorum et ignobilium et in terra penitus non parentes
    <verse number="9" style="v"/>nunc in eorum canticum versus sum et factus sum eis proverbium
    <verse number="10" style="v"/>abominantur me et longe fugiunt a me et faciem meam conspuere non verentur
    <verse number="11" style="v"/>faretram enim suam aperuit et adflixit me et frenum posuit in os meum
    <verse number="12" style="v"/>ad dexteram orientis calamitatis meae ilico surrexerunt pedes meos subverterunt et oppresserunt quasi fluctibus semitis suis
    <verse number="13" style="v"/>dissipaverunt itinera mea insidiati sunt mihi et praevaluerunt et non fuit qui ferret auxilium
    <verse number="14" style="v"/>quasi rupto muro et aperta ianua inruerunt super me et ad meas miserias devoluti sunt
    <verse number="15" style="v"/>redactus sum in nihili abstulisti quasi ventus desiderium meum et velut nubes pertransiit salus mea
    <verse number="16" style="v"/>nunc autem in memet ipso marcescit anima mea et possident me dies adflictionis
    <verse number="17" style="v"/>nocte os meum perforatur doloribus et qui me comedunt non dormiunt
    <verse number="18" style="v"/>in multitudine eorum consumitur vestimentum meum et quasi capitio tunicae sic cinxerunt me
    <verse number="19" style="v"/>conparatus sum luto et adsimilatus favillae et cineri
    <verse number="20" style="v"/>clamo ad te et non exaudis me sto et non respicis me
    <verse number="21" style="v"/>mutatus es mihi in crudelem et in duritia manus tuae adversaris mihi
    <verse number="22" style="v"/>elevasti me et quasi super ventum ponens elisisti me valide
    <verse number="23" style="v"/>scio quia morti tradas me ubi constituta domus est omni viventi
    <verse number="24" style="v"/>verumtamen non ad consumptionem eorum emittis manum tuam et si corruerint ipse salvabis
    <verse number="25" style="v"/>flebam quondam super eum qui adflictus erat et conpatiebatur anima mea pauperi
    <verse number="26" style="v"/>expectabam bona et venerunt mihi mala praestolabar lucem et eruperunt tenebrae
    <verse number="27" style="v"/>interiora mea efferbuerunt absque ulla requie praevenerunt me dies adflictionis
    <verse number="28" style="v"/>maerens incedebam sine furore consurgens in turba clamavi
    <verse number="29" style="v"/>frater fui draconum et socius strutionum
    <verse number="30" style="v"/>cutis mea denigrata est super me et ossa mea aruerunt prae caumate
    <verse number="31" style="v"/>versa est in luctum cithara mea et organum meum in vocem flentium
  </para>
  <chapter number="31" style="c"/>
  <para style="p">
    <verse number="1" style="v"/>pepigi foedus cum oculis meis ut ne cogitarem quidem de virgine
    <verse number="2" style="v"/>quam enim partem haberet Deus in me desuper et hereditatem Omnipotens de excelsis
    <verse number="3" style="v"/>numquid non perditio est iniquo et alienatio operantibus iniustitiam
    <verse number="4" style="v"/>nonne ipse considerat vias meas et cunctos gressus meos dinumerat
    <verse number="5" style="v"/>si ambulavi in vanitate et festinavit in dolo pes meus
    <verse number="6" style="v"/>adpendat me in statera iusta et sciat Deus simplicitatem meam
    <verse number="7" style="v"/>si declinavit gressus meus de via et si secutum est oculos meos cor meum et in manibus meis adhesit macula
    <verse number="8" style="v"/>seram et alius comedat et progenies mea eradicetur
    <verse number="9" style="v"/>si deceptum est cor meum super mulierem et si ad ostium amici mei insidiatus sum
    <verse number="10" style="v"/>scortum sit alteri uxor mea et super illam incurventur alii
    <verse number="11" style="v"/>hoc enim nefas est et iniquitas maxima
    <verse number="12" style="v"/>ignis est usque ad perditionem devorans et omnia eradicans genimina
    <verse number="13" style="v"/>si contempsi subire iudicium cum servo meo et ancillae meae cum disceptarent adversum me
    <verse number="14" style="v"/>quid enim faciam cum surrexerit ad iudicandum Deus et cum quaesierit quid respondebo illi
    <verse number="15" style="v"/>numquid non in utero fecit me qui et illum operatus est et formavit in vulva unus
    <verse number="16" style="v"/>si negavi quod volebant pauperibus et oculos viduae expectare feci
    <verse number="17" style="v"/>si comedi buccellam meam solus et non comedit pupillus ex ea
    <verse number="18" style="v"/>quia ab infantia mea crevit mecum miseratio et de utero matris meae egressa est mecum
    <verse number="19" style="v"/>si despexi pereuntem eo quod non habuerit indumentum et absque operimento pauperem
    <verse number="20" style="v"/>si non benedixerunt mihi latera eius et de velleribus ovium mearum calefactus est
    <verse number="21" style="v"/>si levavi super pupillum manum meam etiam cum viderem me in porta superiorem
    <verse number="22" style="v"/>umerus meus a iunctura sua cadat et brachium meum cum suis ossibus confringatur
    <verse number="23" style="v"/>semper enim quasi tumentes super me fluctus timui Deum et pondus eius ferre non potui
    <verse number="24" style="v"/>si putavi aurum robur meum et obrizae dixi fiducia mea
    <verse number="25" style="v"/>si laetatus sum super multis divitiis meis et quia plurima repperit manus mea
    <verse number="26" style="v"/>si vidi solem cum fulgeret et lunam incedentem clare
    <verse number="27" style="v"/>et lactatum est in abscondito cor meum et osculatus sum manum meam ore meo
    <verse number="28" style="v"/>quae est iniquitas maxima et negatio contra Deum altissimum
    <verse number="29" style="v"/>si gavisus sum ad ruinam eius qui me oderat et exultavi quod invenisset eum malum
    <verse number="30" style="v"/>non enim dedi ad peccandum guttur meum ut expeterem maledicens animam eius
    <verse number="31" style="v"/>si non dixerunt viri tabernaculi mei quis det de carnibus eius ut saturemur
    <verse number="32" style="v"/>foris non mansit peregrinus ostium meum viatori patuit
    <verse number="33" style="v"/>si abscondi quasi homo peccatum meum et celavi in sinu meo iniquitatem meam
    <verse number="34" style="v"/>si expavi ad multitudinem nimiam et despectio propinquorum terruit me et non magis tacui nec egressus sum ostium
    <verse number="35" style="v"/>quis mihi tribuat auditorem ut desiderium meum Omnipotens audiat et librum scribat ipse qui iudicat
    <verse number="36" style="v"/>ut in umero meo portem illum et circumdem illum quasi coronam mihi
    <verse number="37" style="v"/>per singulos gradus meos pronuntiabo illum et quasi principi offeram eum
    <verse number="38" style="v"/>si adversum me terra mea clamat et cum ipsa sulci eius deflent
    <verse number="39" style="v"/>si fructus eius comedi absque pecunia et animam agricolarum eius adflixi
    <verse number="40" style="v"/>pro frumento oriatur mihi tribulus et pro hordeo spina finita sunt verba Iob
  </para>
  <chapter number="32" style="c"/>
  <para style="p">
    <verse number="1" style="v"/>omiserunt autem tres viri isti respondere Iob eo quod iustus sibi videretur
    <verse number="2" style="v"/>et iratus indignatusque Heliu filius Barachel Buzites de cognatione Ram iratus est autem adversus Iob eo quod iustum se esse diceret coram Deo
    <verse number="3" style="v"/>porro adversum amicos eius indignatus est eo quod non invenissent responsionem rationabilem sed tantummodo condemnassent Iob
    <verse number="4" style="v"/>igitur Heliu expectavit Iob loquentem eo quod seniores se essent qui loquebantur
    <verse number="5" style="v"/>cum autem vidisset quod tres respondere non potuissent iratus est vehementer
    <verse number="6" style="v"/>respondensque Heliu filius Barachel Buzites dixit iunior sum tempore vos autem antiquiores idcirco dimisso capite veritus sum indicare vobis meam sententiam
    <verse number="7" style="v"/>sperabam enim quod aetas prolixior loqueretur et annorum multitudo doceret sapientiam
    <verse number="8" style="v"/>sed ut video spiritus est in hominibus et inspiratio Omnipotentis dat intellegentiam
    <verse number="9" style="v"/>non sunt longevi sapientes nec senes intellegunt iudicium
    <verse number="10" style="v"/>ideo dicam audite me ostendam vobis etiam ego meam scientiam
    <verse number="11" style="v"/>expectavi enim sermones vestros audivi prudentiam vestram donec disceptaremini sermonibus
    <verse number="12" style="v"/>et donec putabam vos aliquid dicere considerabam sed ut video non est qui arguere possit Iob et respondere ex vobis sermonibus eius
    <verse number="13" style="v"/>ne forte dicatis invenimus sapientiam Deus proiecit eum non homo
    <verse number="14" style="v"/>nihil locutus est mihi et ego non secundum vestros sermones respondebo illi
    <verse number="15" style="v"/>extimuerunt non responderunt ultra abstuleruntque a se eloquia
    <verse number="16" style="v"/>quoniam igitur expectavi et non sunt locuti steterunt nec responderunt ultra
    <verse number="17" style="v"/>respondebo et ego partem meam et ostendam scientiam meam
    <verse number="18" style="v"/>plenus sum enim sermonibus et coartat me spiritus uteri mei
    <verse number="19" style="v"/>en venter meus quasi mustum absque spiraculo quod lagunculas novas disrumpit
    <verse number="20" style="v"/>loquar et respirabo paululum aperiam labia mea et respondebo
    <verse number="21" style="v"/>non accipiam personam viri et Deum homini non aequabo
    <verse number="22" style="v"/>nescio enim quamdiu subsistam et si post modicum tollat me factor meus
  </para>
  <chapter number="33" style="c"/>
  <para style="p">
    <verse number="1" style="v"/>audi igitur Iob eloquia mea et omnes sermones meos ausculta
    <verse number="2" style="v"/>ecce aperui os meum loquatur lingua mea in faucibus meis
    <verse number="3" style="v"/>simplici corde meo sermones mei et sententiam labia mea puram loquentur
    <verse number="4" style="v"/>spiritus Dei fecit me et spiraculum Omnipotentis vivificavit me
    <verse number="5" style="v"/>si potes responde mihi et adversus faciem meam consiste
    <verse number="6" style="v"/>ecce et me sicut et te fecit Deus et de eodem luto ego quoque formatus sum
    <verse number="7" style="v"/>verumtamen miraculum meum non te terreat et eloquentia mea non sit tibi gravis
    <verse number="8" style="v"/>dixisti ergo in auribus meis et vocem verborum audivi
    <verse number="9" style="v"/>mundus sum ego absque delicto inmaculatus et non est iniquitas in me
    <verse number="10" style="v"/>quia querellas in me repperit ideo arbitratus est me inimicum sibi
    <verse number="11" style="v"/>posuit in nervo pedes meos custodivit omnes semitas meas
    <verse number="12" style="v"/>hoc est ergo in quo non es iustificatus respondebo tibi quia maior sit Deus homine
    <verse number="13" style="v"/>adversum eum contendis quod non ad omnia verba responderit tibi
    <verse number="14" style="v"/>semel loquitur Deus et secundo id ipsum non repetit
    <verse number="15" style="v"/>per somnium in visione nocturna quando inruit sopor super homines et dormiunt in lectulo
    <verse number="16" style="v"/>tunc aperit aures virorum et erudiens eos instruit disciplinam
    <verse number="17" style="v"/>ut avertat hominem ab his quae facit et liberet eum de superbia
    <verse number="18" style="v"/>eruens animam eius a corruptione et vitam illius ut non transeat in gladium
    <verse number="19" style="v"/>increpat quoque per dolorem in lectulo et omnia ossa eius marcescere facit
    <verse number="20" style="v"/>abominabilis ei fit in vita sua panis et animae illius cibus ante desiderabilis
    <verse number="21" style="v"/>tabescet caro eius et ossa quae tecta fuerant nudabuntur
    <verse number="22" style="v"/>adpropinquabit corruptioni anima eius et vita illius mortiferis
    <verse number="23" style="v"/>si fuerit pro eo angelus loquens unum de milibus ut adnuntiet hominis aequitatem
    <verse number="24" style="v"/>miserebitur eius et dicet libera eum et non descendat in corruptionem inveni in quo ei propitier
    <verse number="25" style="v"/>consumpta est caro eius a suppliciis revertatur ad dies adulescentiae suae
    <verse number="26" style="v"/>deprecabitur Deum et placabilis ei erit et videbit faciem eius in iubilo et reddet homini iustitiam suam
    <verse number="27" style="v"/>respiciet homines et dicet peccavi et vere deliqui et ut eram dignus non recepi
    <verse number="28" style="v"/>liberavit animam suam ne pergeret in interitum sed vivens lucem videret
    <verse number="29" style="v"/>ecce haec omnia operatur Deus tribus vicibus per singulos
    <verse number="30" style="v"/>ut revocet animas eorum a corruptione et inluminet luce viventium
    <verse number="31" style="v"/>adtende Iob et audi me et tace dum ego loquar
    <verse number="32" style="v"/>si autem habes quod loquaris responde mihi loquere volo enim te apparere iustum
    <verse number="33" style="v"/>quod si non habes audi me tace et docebo te sapientiam
  </para>
  <chapter number="34" style="c"/>
  <para style="p">
    <verse number="1" style="v"/>pronuntians itaque Heliu etiam haec locutus est
    <verse number="2" style="v"/>audite sapientes verba mea et eruditi auscultate me
    <verse number="3" style="v"/>auris enim verba probat et guttur escas gustu diiudicat
    <verse number="4" style="v"/>iudicium eligamus nobis et inter nos videamus quid sit melius
    <verse number="5" style="v"/>quia dixit Iob iustus sum et Deus subvertit iudicium meum
    <verse number="6" style="v"/>in iudicando enim me mendacium est violenta sagitta mea absque ullo peccato
    <verse number="7" style="v"/>quis est vir ut est Iob qui bibit subsannationem quasi aquam
    <verse number="8" style="v"/>qui graditur cum operantibus iniquitatem et ambulat cum viris impiis
    <verse number="9" style="v"/>dixit enim non placebit vir Deo etiam si cucurrerit cum eo
    <verse number="10" style="v"/>ideo viri cordati audite me absit a Deo impietas et ab Omnipotente iniquitas
    <verse number="11" style="v"/>opus enim hominis reddet ei et iuxta vias singulorum restituet
    <verse number="12" style="v"/>vere enim Deus non condemnabit frustra nec Omnipotens subvertet iudicium
    <verse number="13" style="v"/>quem constituit alium super terram aut quem posuit super orbem quem fabricatus est
    <verse number="14" style="v"/>si direxerit ad eum cor suum spiritum illius et flatum ad se trahet
    <verse number="15" style="v"/>deficiet omnis caro simul et homo in cinerem revertetur
    <verse number="16" style="v"/>si habes ergo intellectum audi quod dicitur et ausculta vocem eloquii mei
    <verse number="17" style="v"/>numquid qui non amat iudicium sanare potest et quomodo tu eum qui iustus est in tantum condemnas
    <verse number="18" style="v"/>qui dicit regi apostata qui vocat duces impios
    <verse number="19" style="v"/>qui non accipit personas principum nec cognovit tyrannum cum disceptaret contra pauperem opus enim manuum eius sunt universi
    <verse number="20" style="v"/>subito morientur et in media nocte turbabuntur populi et pertransibunt et auferent violentum absque manu
    <verse number="21" style="v"/>oculi enim eius super vias hominum et omnes gressus eorum considerat
    <verse number="22" style="v"/>non sunt tenebrae et non est umbra mortis ut abscondantur ibi qui operantur iniquitatem
    <verse number="23" style="v"/>neque enim ultra in hominis potestate est ut veniat ad Deum in iudicium
    <verse number="24" style="v"/>conteret multos innumerabiles et stare faciet alios pro eis
    <verse number="25" style="v"/>novit enim opera eorum et idcirco inducet noctem et conterentur
    <verse number="26" style="v"/>quasi impios percussit eos in loco videntium
    <verse number="27" style="v"/>qui quasi de industria recesserunt ab eo et omnes vias eius intellegere noluerunt
    <verse number="28" style="v"/>ut pervenire facerent ad eum clamorem egeni et audiret vocem pauperum
    <verse number="29" style="v"/>ipso enim concedente pacem quis est qui condemnet ex quo absconderit vultum quis est qui contempletur eum et super gentem et super omnes homines
    <verse number="30" style="v"/>qui regnare facit hominem hypocritam propter peccata populi
    <verse number="31" style="v"/>quia ergo ego locutus sum ad Deum te quoque non prohibeo
    <verse number="32" style="v"/>si erravi tu doce me si iniquitatem locutus sum ultra non addam
    <verse number="33" style="v"/>numquid a te Deus expetit eam quia displicuit tibi tu enim coepisti loqui et non ego quod si quid nosti melius loquere
    <verse number="34" style="v"/>viri intellegentes loquantur mihi et vir sapiens audiat me
    <verse number="35" style="v"/>Iob autem stulte locutus est et verba illius non sonant disciplinam
    <verse number="36" style="v"/>pater mi probetur Iob usque ad finem ne desinas in hominibus iniquitatis
    <verse number="37" style="v"/>quia addit super peccata sua blasphemiam inter nos interim constringatur et tunc ad iudicium provocet sermonibus suis Deum
  </para>
  <chapter number="35" style="c"/>
  <para style="p">
    <verse number="1" style="v"/>igitur Heliu haec rursum locutus est
    <verse number="2" style="v"/>numquid aequa tibi videtur tua cogitatio ut diceres iustior Deo sum
    <verse number="3" style="v"/>dixisti enim non tibi placet quod rectum est vel quid tibi proderit si ego peccavero
    <verse number="4" style="v"/>itaque ego respondebo sermonibus tuis et amicis tuis tecum
    <verse number="5" style="v"/>suspice caelum et intuere et contemplare aethera quod altior te sit
    <verse number="6" style="v"/>si peccaveris quid ei nocebis et si multiplicatae fuerint iniquitates tuae quid facies contra eum
    <verse number="7" style="v"/>porro si iuste egeris quid donabis ei aut quid de manu tua accipiet
    <verse number="8" style="v"/>homini qui similis tui est nocebit impietas tua et filium hominis adiuvabit iustitia tua
    <verse number="9" style="v"/>propter multitudinem calumniatorum clamabunt et heiulabunt propter vim brachii tyrannorum
    <verse number="10" style="v"/>et non dixit ubi est Deus qui fecit me qui dedit carmina in nocte
    <verse number="11" style="v"/>qui docet nos super iumenta terrae et super volucres caeli erudit nos
    <verse number="12" style="v"/>ibi clamabunt et non exaudiet propter superbiam malorum
    <verse number="13" style="v"/>non ergo frustra audiet Deus et Omnipotens singulorum causas intuebitur
    <verse number="14" style="v"/>etiam cum dixeris non considerat iudicare coram eo et expecta eum
    <verse number="15" style="v"/>nunc enim non infert furorem suum nec ulciscitur scelus valde
    <verse number="16" style="v"/>ergo Iob frustra aperit os suum et absque scientia verba multiplicat
  </para>
  <chapter number="36" style="c"/>
  <para style="p">
    <verse number="1" style="v"/>addens quoque Heliu haec locutus est
    <verse number="2" style="v"/>sustine me paululum et indicabo tibi adhuc enim habeo quod pro Deo loquar
    <verse number="3" style="v"/>repetam scientiam meam a principio et operatorem meum probabo iustum
    <verse number="4" style="v"/>vere enim absque mendacio sermones mei et perfecta scientia probabitur tibi
    <verse number="5" style="v"/>Deus potentes non abicit cum et ipse sit potens
    <verse number="6" style="v"/>sed non salvat impios et iudicium pauperibus tribuit
    <verse number="7" style="v"/>non aufert a iusto oculos suos et reges in solio conlocat in perpetuum et illi eriguntur
    <verse number="8" style="v"/>et si fuerint in catenis et vinciantur funibus paupertatis
    <verse number="9" style="v"/>indicabit eis opera eorum et scelera eorum quia violenti fuerint
    <verse number="10" style="v"/>revelabit quoque aurem eorum ut corripiat et loquetur ut revertantur ab iniquitate
    <verse number="11" style="v"/>si audierint et observaverint conplebunt dies suos in bono et annos suos in gloria
    <verse number="12" style="v"/>si autem non audierint transibunt per gladium et consumentur in stultitia
    <verse number="13" style="v"/>simulatores et callidi provocant iram Dei neque clamabunt cum vincti fuerint
    <verse number="14" style="v"/>morietur in tempestate anima eorum et vita eorum inter effeminatos
    <verse number="15" style="v"/>eripiet pauperem de angustia sua et revelabit in tribulatione aurem eius
    <verse number="16" style="v"/>igitur salvabit te de ore angusto latissime et non habentis fundamentum subter se requies autem mensae tuae erit plena pinguedine
    <verse number="17" style="v"/>causa tua quasi impii iudicata est causam iudiciumque recipies
    <verse number="18" style="v"/>non te ergo superet ira ut aliquem opprimas nec multitudo donorum inclinet te
    <verse number="19" style="v"/>depone magnitudinem tuam absque tribulatione et omnes robustos fortitudine
    <verse number="20" style="v"/>ne protrahas noctem ut ascendant populi pro eis
    <verse number="21" style="v"/>cave ne declines ad iniquitatem hanc enim coepisti sequi post miseriam
    <verse number="22" style="v"/>ecce Deus excelsus in fortitudine sua et nullus ei similis in legislatoribus
    <verse number="23" style="v"/>quis poterit scrutari vias eius aut quis ei dicere operatus es iniquitatem
    <verse number="24" style="v"/>memento quod ignores opus eius de quo cecinerunt viri
    <verse number="25" style="v"/>omnes homines vident eum unusquisque intuetur procul
    <verse number="26" style="v"/>ecce Deus magnus vincens scientiam nostram numerus annorum eius inaestimabilis
    <verse number="27" style="v"/>qui aufert stillas pluviae et effundit imbres ad instar gurgitum
    <verse number="28" style="v"/>qui de nubibus fluunt quae praetexunt cuncta desuper
    <verse number="29" style="v"/>si voluerit extendere nubes quasi tentorium suum
    <verse number="30" style="v"/>et fulgurare lumine suo desuper cardines quoque maris operiet
    <verse number="31" style="v"/>per haec enim iudicat populos et dat escas multis mortalibus
    <verse number="32" style="v"/>in manibus abscondit lucem et praecipit ei ut rursus adveniat
    <verse number="33" style="v"/>adnuntiat de ea amico suo quod possessio eius sit et ad eam possit ascendere
  </para>
  <chapter number="37" style="c"/>
  <para style="p">
    <verse number="1" style="v"/>super hoc expavit cor meum et emotum est de loco suo
    <verse number="2" style="v"/>audite auditionem in terrore vocis eius et sonum de ore illius procedentem
    <verse number="3" style="v"/>subter omnes caelos ipse considerat et lumen illius super terminos terrae
    <verse number="4" style="v"/>post eum rugiet sonitus tonabit voce magnitudinis suae et non investigabitur cum audita fuerit vox eius
    <verse number="5" style="v"/>tonabit Deus in voce sua mirabiliter qui facit magna et inscrutabilia
    <verse number="6" style="v"/>qui praecipit nivi ut descendat in terram et hiemis pluviis et imbri fortitudinis suae
    <verse number="7" style="v"/>qui in manu omnium hominum signat ut noverint singuli opera sua
    <verse number="8" style="v"/>ingredietur bestia latibulum et in antro suo morabitur
    <verse number="9" style="v"/>ab interioribus egreditur tempestas et ab Arcturo frigus
    <verse number="10" style="v"/>flante Deo concrescit gelu et rursum latissimae funduntur aquae
    <verse number="11" style="v"/>frumentum desiderat nubes et nubes spargunt lumen suum
    <verse number="12" style="v"/>quae lustrant per circuitum quocumque eas voluntas gubernantis duxerit ad omne quod praeceperit illis super faciem orbis terrarum
    <verse number="13" style="v"/>sive in una tribu sive in terra sua sive in quocumque loco misericordiae suae eas iusserit inveniri
    <verse number="14" style="v"/>ausculta haec Iob sta et considera miracula Dei
    <verse number="15" style="v"/>numquid scis quando praeceperit Deus pluviis ut ostenderent lucem nubium eius
    <verse number="16" style="v"/>numquid nosti semitas nubium magnas et perfectas scientias
    <verse number="17" style="v"/>nonne vestimenta tua calida sunt cum perflata fuerit terra austro
    <verse number="18" style="v"/>tu forsitan cum eo fabricatus es caelos qui solidissimi quasi aere fusi sunt
    <verse number="19" style="v"/>ostende nobis quid dicamus illi nos quippe involvimur tenebris
    <verse number="20" style="v"/>quis narrabit ei quae loquor etiam si locutus fuerit homo devorabitur
    <verse number="21" style="v"/>at nunc non vident lucem subito aer cogitur in nubes et ventus transiens fugabit eas
    <verse number="22" style="v"/>ab aquilone aurum venit et ad Deum formidolosa laudatio
    <verse number="23" style="v"/>digne eum invenire non possumus magnus fortitudine et iudicio et iustitia et enarrari non potest
    <verse number="24" style="v"/>ideo timebunt eum viri et non audebunt contemplari omnes qui sibi videntur esse sapientes
  </para>
  <chapter number="38" style="c"/>
  <para style="p">
    <verse number="1" style="v"/>respondens autem Dominus Iob de turbine dixit
    <verse number="2" style="v"/>quis est iste involvens sententias sermonibus inperitis
    <verse number="3" style="v"/>accinge sicut vir lumbos tuos interrogabo te et responde mihi
    <verse number="4" style="v"/>ubi eras quando ponebam fundamenta terrae indica mihi si habes intellegentiam
    <verse number="5" style="v"/>quis posuit mensuras eius si nosti vel quis tetendit super eam lineam
    <verse number="6" style="v"/>super quo bases illius solidatae sunt aut quis dimisit lapidem angularem eius
    <verse number="7" style="v"/>cum me laudarent simul astra matutina et iubilarent omnes filii Dei
    <verse number="8" style="v"/>quis conclusit ostiis mare quando erumpebat quasi de vulva procedens
    <verse number="9" style="v"/>cum ponerem nubem vestimentum eius et caligine illud quasi pannis infantiae obvolverem
    <verse number="10" style="v"/>circumdedi illud terminis meis et posui vectem et ostia
    <verse number="11" style="v"/>et dixi usque huc venies et non procedes amplius et hic confringes tumentes fluctus tuos
    <verse number="12" style="v"/>numquid post ortum tuum praecepisti diluculo et ostendisti aurorae locum suum
    <verse number="13" style="v"/>et tenuisti concutiens extrema terrae et excussisti impios ex ea
    <verse number="14" style="v"/>restituetur ut lutum signaculum et stabit sicut vestimentum
    <verse number="15" style="v"/>auferetur ab impiis lux sua et brachium excelsum confringetur
    <verse number="16" style="v"/>numquid ingressus es profunda maris et in novissimis abyssis deambulasti
    <verse number="17" style="v"/>numquid apertae tibi sunt portae mortis et ostia tenebrosa vidisti
    <verse number="18" style="v"/>numquid considerasti latitudines terrae indica mihi si nosti omnia
    <verse number="19" style="v"/>in qua via habitet lux et tenebrarum quis locus sit
    <verse number="20" style="v"/>ut ducas unumquodque ad terminos suos et intellegas semitas domus eius
    <verse number="21" style="v"/>sciebas tunc quod nasciturus esses et numerum dierum tuorum noveras
    <verse number="22" style="v"/>numquid ingressus es thesauros nivis aut thesauros grandinis aspexisti
    <verse number="23" style="v"/>quae praeparavi in tempus hostis in diem pugnae et belli
    <verse number="24" style="v"/>per quam viam spargitur lux dividitur aestus super terram
    <verse number="25" style="v"/>quis dedit vehementissimo imbri cursum et viam sonantis tonitrui
    <verse number="26" style="v"/>ut plueret super terram absque homine in deserto ubi nullus mortalium commoratur
    <verse number="27" style="v"/>ut impleret inviam et desolatam et produceret herbas virentes
    <verse number="28" style="v"/>quis est pluviae pater vel quis genuit stillas roris
    <verse number="29" style="v"/>de cuius utero egressa est glacies et gelu de caelo quis genuit
    <verse number="30" style="v"/>in similitudinem lapidis aquae durantur et superficies abyssi constringitur
    <verse number="31" style="v"/>numquid coniungere valebis micantes stellas Pliadis aut gyrum Arcturi poteris dissipare
    <verse number="32" style="v"/>numquid producis luciferum in tempore suo et vesperum super filios terrae consurgere facis
    <verse number="33" style="v"/>numquid nosti ordinem caeli et pones rationem eius in terra
    <verse number="34" style="v"/>numquid elevabis in nebula vocem tuam et impetus aquarum operiet te
    <verse number="35" style="v"/>numquid mittes fulgura et ibunt et revertentia dicent tibi adsumus
    <verse number="36" style="v"/>quis posuit in visceribus hominis sapientiam vel quis dedit gallo intellegentiam
    <verse number="37" style="v"/>quis enarravit caelorum rationem et concentum caeli quis dormire faciet
    <verse number="38" style="v"/>quando fundebatur pulvis in terram et glebae conpingebantur
    <verse number="39" style="v"/>numquid capies leaenae praedam et animam catulorum eius implebis
    <verse number="40" style="v"/>quando cubant in antris et in specubus insidiantur
    <verse number="41" style="v"/>quis praeparat corvo escam suam quando pulli eius ad Deum clamant vagantes eo quod non habeant cibos
  </para>
  <chapter number="39" style="c"/>
  <para style="p">
    <verse number="1" style="v"/>numquid nosti tempus partus hibicum in petris vel parturientes cervas observasti
    <verse number="2" style="v"/>dinumerasti menses conceptus earum et scisti tempus partus earum
    <verse number="3" style="v"/>incurvantur ad fetum et pariunt et rugitus emittunt
    <verse number="4" style="v"/>separantur filii earum pergunt ad pastum egrediuntur et non revertuntur ad eas
    <verse number="5" style="v"/>quis dimisit onagrum liberum et vincula eius quis solvit
    <verse number="6" style="v"/>cui dedi in solitudine domum et tabernacula eius in terra salsuginis
    <verse number="7" style="v"/>contemnit multitudinem civitatis clamorem exactoris non audit
    <verse number="8" style="v"/>circumspicit montes pascuae suae et virentia quaeque perquirit
    <verse number="9" style="v"/>numquid volet rinoceros servire tibi aut morabitur ad praesepe tuum
    <verse number="10" style="v"/>numquid alligabis rinocerota ad arandum loro tuo aut confringet glebas vallium post te
    <verse number="11" style="v"/>numquid fiduciam habebis in magna fortitudine eius et derelinques ei labores tuos
    <verse number="12" style="v"/>numquid credes ei quoniam reddat sementem tibi et aream tuam congreget
    <verse number="13" style="v"/>pinna strutionum similis est pinnis herodii et accipitris
    <verse number="14" style="v"/>quando derelinquit in terra ova sua tu forsitan in pulvere calefacis ea
    <verse number="15" style="v"/>obliviscitur quod pes conculcet ea aut bestiae agri conterant
    <verse number="16" style="v"/>duratur ad filios suos quasi non sint sui frustra laboravit nullo timore cogente
    <verse number="17" style="v"/>privavit enim eam Deus sapientia nec dedit illi intellegentiam
    <verse number="18" style="v"/>cum tempus fuerit in altum alas erigit deridet equitem et ascensorem eius
    <verse number="19" style="v"/>numquid praebebis equo fortitudinem aut circumdabis collo eius hinnitum
    <verse number="20" style="v"/>numquid suscitabis eum quasi lucustas gloria narium eius terror
    <verse number="21" style="v"/>terram ungula fodit exultat audacter in occursum pergit armatis
    <verse number="22" style="v"/>contemnit pavorem nec cedit gladio
    <verse number="23" style="v"/>super ipsum sonabit faretra vibrabit hasta et clypeus
    <verse number="24" style="v"/>fervens et fremens sorbet terram nec reputat tubae sonare clangorem
    <verse number="25" style="v"/>ubi audierit bucinam dicet va procul odoratur bellum exhortationem ducum et ululatum exercitus
    <verse number="26" style="v"/>numquid per sapientiam tuam plumescit accipiter expandens alas suas ad austrum
    <verse number="27" style="v"/>aut ad praeceptum tuum elevabitur aquila et in arduis ponet nidum suum
    <verse number="28" style="v"/>in petris manet et in praeruptis silicibus commoratur atque inaccessis rupibus
    <verse number="29" style="v"/>inde contemplatur escam et de longe oculi eius prospiciunt
    <verse number="30" style="v"/>pulli eius lambent sanguinem et ubicumque cadaver fuerit statim adest
    <verse number="31" style="v"/>et adiecit Dominus et locutus est ad Iob
    <verse number="32" style="v"/>numquid qui contendit cum Deo tam facile conquiescit utique qui arguit Deum debet respondere ei
    <verse number="33" style="v"/>respondens autem Iob Domino dixit
    <verse number="34" style="v"/>qui leviter locutus sum respondere quid possum manum meam ponam super os meum
    <verse number="35" style="v"/>unum locutus sum quod utinam non dixissem et alterum quibus ultra non addam
  </para>
  <chapter number="40" style="c"/>
  <para style="p">
    <verse number="1" style="v"/>respondens autem Dominus Iob de turbine ait
    <verse number="2" style="v"/>accinge sicut vir lumbos tuos interrogabo te et indica mihi
    <verse number="3" style="v"/>numquid irritum facies iudicium meum et condemnabis me ut tu iustificeris
    <verse number="4" style="v"/>et si habes brachium sicut Deus et si voce simili tonas
    <verse number="5" style="v"/>circumda tibi decorem et in sublime erigere et esto gloriosus et speciosis induere vestibus
    <verse number="6" style="v"/>disperge superbos furore tuo et respiciens omnem arrogantem humilia
    <verse number="7" style="v"/>respice cunctos superbos et confunde eos et contere impios in loco suo
    <verse number="8" style="v"/>absconde eos in pulvere simul et facies eorum demerge in foveam
    <verse number="9" style="v"/>et ego confitebor quod salvare te possit dextera tua
    <verse number="10" style="v"/>ecce Behemoth quem feci tecum faenum quasi bos comedet
    <verse number="11" style="v"/>fortitudo eius in lumbis eius et virtus illius in umbilicis ventris eius
    <verse number="12" style="v"/>constringit caudam suam quasi cedrum nervi testiculorum eius perplexi sunt
    <verse number="13" style="v"/>ossa eius velut fistulae aeris cartilago illius quasi lamminae ferreae
    <verse number="14" style="v"/>ipse principium est viarum Dei qui fecit eum adplicabit gladium eius
    <verse number="15" style="v"/>huic montes herbas ferunt omnes bestiae agri ludent ibi
    <verse number="16" style="v"/>sub umbra dormit in secreto calami et locis humentibus
    <verse number="17" style="v"/>protegunt umbrae umbram eius circumdabunt eum salices torrentis
    <verse number="18" style="v"/>ecce absorbebit fluvium et non mirabitur habet fiduciam quod influat Iordanis in os eius
    <verse number="19" style="v"/>in oculis eius quasi hamo capiet eum et in sudibus perforabit nares eius
    <verse number="20" style="v"/>an extrahere poteris Leviathan hamo et fune ligabis linguam eius
    <verse number="21" style="v"/>numquid pones circulum in naribus eius et armilla perforabis maxillam eius
    <verse number="22" style="v"/>numquid multiplicabit ad te preces aut loquetur tibi mollia
    <verse number="23" style="v"/>numquid feriet tecum pactum et accipies eum servum sempiternum
    <verse number="24" style="v"/>numquid inludes ei quasi avi aut ligabis illum ancillis tuis
    <verse number="25" style="v"/>concident eum amici divident illum negotiatores
    <verse number="26" style="v"/>numquid implebis sagenas pelle eius et gurgustium piscium capite illius
    <verse number="27" style="v"/>pone super eum manum tuam memento belli nec ultra addas loqui
    <verse number="28" style="v"/>ecce spes eius frustrabitur eum et videntibus cunctis praecipitabitur
  </para>
  <chapter number="41" style="c"/>
  <para style="p">
    <verse number="1" style="v"/>non quasi crudelis suscitabo eum quis enim resistere potest vultui meo
    <verse number="2" style="v"/>quis ante dedit mihi ut reddam ei omnia quae sub caelo sunt mea sunt
    <verse number="3" style="v"/>non parcam ei et verbis potentibus et ad deprecandum conpositis
    <verse number="4" style="v"/>quis revelavit faciem indumenti eius et in medium oris eius quis intrabit
    <verse number="5" style="v"/>portas vultus eius quis aperiet per gyrum dentium eius formido
    <verse number="6" style="v"/>corpus illius quasi scuta fusilia et conpactum squamis se prementibus
    <verse number="7" style="v"/>una uni coniungitur et ne spiraculum quidem incedit per eas
    <verse number="8" style="v"/>una alteri adherebunt et tenentes se nequaquam separabuntur
    <verse number="9" style="v"/>sternutatio eius splendor ignis et oculi eius ut palpebrae diluculi
    <verse number="10" style="v"/>de ore eius lampades procedunt sicut taedae ignis accensae
    <verse number="11" style="v"/>de naribus eius procedit fumus sicut ollae succensae atque ferventis
    <verse number="12" style="v"/>halitus eius prunas ardere facit et flamma de ore eius egreditur
    <verse number="13" style="v"/>in collo eius morabitur fortitudo et faciem eius praecedet egestas
    <verse number="14" style="v"/>membra carnium eius coherentia sibi mittet contra eum fulmina et ad locum alium non ferentur
    <verse number="15" style="v"/>cor eius indurabitur quasi lapis et stringetur quasi malleatoris incus
    <verse number="16" style="v"/>cum sublatus fuerit timebunt angeli et territi purgabuntur
    <verse number="17" style="v"/>cum adprehenderit eum gladius subsistere non poterit neque hasta neque torax
    <verse number="18" style="v"/>reputabit enim quasi paleas ferrum et quasi lignum putridum aes
    <verse number="19" style="v"/>non fugabit eum vir sagittarius in stipulam versi sunt ei lapides fundae
    <verse number="20" style="v"/>quasi stipulam aestimabit malleum et deridebit vibrantem hastam
    <verse number="21" style="v"/>sub ipso erunt radii solis sternet sibi aurum quasi lutum
    <verse number="22" style="v"/>fervescere faciet quasi ollam profundum mare ponet quasi cum unguenta bulliunt
    <verse number="23" style="v"/>post eum lucebit semita aestimabit abyssum quasi senescentem
    <verse number="24" style="v"/>non est super terram potestas quae conparetur ei qui factus est ut nullum timeret
    <verse number="25" style="v"/>omne sublime videt ipse est rex super universos filios superbiae
  </para>
  <chapter number="42" style="c"/>
  <para style="p">
    <verse number="1" style="v"/>respondens autem Iob Domino dixit
    <verse number="2" style="v"/>scio quia omnia potes et nulla te latet cogitatio
    <verse number="3" style="v"/>quis est iste qui celat consilium absque scientia ideo insipienter locutus sum et quae ultra modum excederent scientiam meam
    <verse number="4" style="v"/>audi et ego loquar interrogabo et ostende mihi
    <verse number="5" style="v"/>auditu auris audivi te nunc autem oculus meus videt te
    <verse number="6" style="v"/>idcirco ipse me reprehendo et ago paenitentiam in favilla et cinere
    <verse number="7" style="v"/>postquam autem locutus est Dominus verba haec ad Iob dixit ad Eliphaz Themaniten iratus est furor meus in te et in duos amicos tuos quoniam non estis locuti coram me rectum sicut servus meus Iob
    <verse number="8" style="v"/>sumite igitur vobis septem tauros et septem arietes et ite ad servum meum Iob et offerte holocaustum pro vobis Iob autem servus meus orabit pro vobis faciem eius suscipiam ut non vobis inputetur stultitia neque enim locuti estis ad me recta sicut servus meus Iob
    <verse number="9" style="v"/>abierunt ergo Eliphaz Themanites et Baldad Suites et Sophar Naamathites et fecerunt sicut locutus fuerat ad eos Dominus et suscepit Dominus faciem Iob
    <verse number="10" style="v"/>Dominus quoque conversus est ad paenitentiam Iob cum oraret ille pro amicis suis et addidit Dominus omnia quaecumque fuerant Iob duplicia
    <verse number="11" style="v"/>venerunt autem ad eum omnes fratres sui et universae sorores suae et cuncti qui noverant eum prius et comederunt cum eo panem in domo eius et moverunt super eum caput et consolati sunt eum super omni malo quod intulerat Dominus super eum et dederunt ei unusquisque ovem unam et inaurem auream unam
    <verse number="12" style="v"/>Dominus autem benedixit novissimis Iob magis quam principio eius et facta sunt ei quattuordecim milia ovium et sex milia camelorum et mille iuga boum et mille asinae
    <verse number="13" style="v"/>et fuerunt ei septem filii et filiae tres
    <verse number="14" style="v"/>et vocavit nomen unius Diem et nomen secundae Cassia et nomen tertiae Cornu stibii
    <verse number="15" style="v"/>non sunt autem inventae mulieres speciosae sicut filiae Iob in universa terra deditque eis pater suus hereditatem inter fratres earum
    <verse number="16" style="v"/>vixit autem Iob post haec centum quadraginta annis et vidit filios suos et filios filiorum suorum usque ad quartam generationem et mortuus est senex et plenus dierum
  </para>
</usx>
