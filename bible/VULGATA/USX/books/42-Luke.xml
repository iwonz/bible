<?xml version="1.0" encoding="UTF-8"?>
<usx version="3.0">
  <book code="LUKE" style="id"/>
  <chapter number="1" style="c"/>
  <para style="p">
    <verse number="1" style="v"/>quoniam quidem multi conati sunt ordinare narrationem quae in nobis conpletae sunt rerum
    <verse number="2" style="v"/>sicut tradiderunt nobis qui ab initio ipsi viderunt et ministri fuerunt sermonis
    <verse number="3" style="v"/>visum est et mihi adsecuto a principio omnibus diligenter ex ordine tibi scribere optime Theophile
    <verse number="4" style="v"/>ut cognoscas eorum verborum de quibus eruditus es veritatem
    <verse number="5" style="v"/>fuit in diebus Herodis regis Iudaeae sacerdos quidam nomine Zaccharias de vice Abia et uxor illi de filiabus Aaron et nomen eius Elisabeth
    <verse number="6" style="v"/>erant autem iusti ambo ante Deum incedentes in omnibus mandatis et iustificationibus Domini sine querella
    <verse number="7" style="v"/>et non erat illis filius eo quod esset Elisabeth sterilis et ambo processissent in diebus suis
    <verse number="8" style="v"/>factum est autem cum sacerdotio fungeretur in ordine vicis suae ante Deum
    <verse number="9" style="v"/>secundum consuetudinem sacerdotii sorte exiit ut incensum poneret ingressus in templum Domini
    <verse number="10" style="v"/>et omnis multitudo erat populi orans foris hora incensi
    <verse number="11" style="v"/>apparuit autem illi angelus Domini stans a dextris altaris incensi
    <verse number="12" style="v"/>et Zaccharias turbatus est videns et timor inruit super eum
    <verse number="13" style="v"/>ait autem ad illum angelus ne timeas Zaccharia quoniam exaudita est deprecatio tua et uxor tua Elisabeth pariet tibi filium et vocabis nomen eius Iohannem
    <verse number="14" style="v"/>et erit gaudium tibi et exultatio et multi in nativitate eius gaudebunt
    <verse number="15" style="v"/>erit enim magnus coram Domino et vinum et sicera non bibet et Spiritu Sancto replebitur adhuc ex utero matris suae
    <verse number="16" style="v"/>et multos filiorum Israhel convertet ad Dominum Deum ipsorum
    <verse number="17" style="v"/>et ipse praecedet ante illum in spiritu et virtute Heliae ut convertat corda patrum in filios et incredibiles ad prudentiam iustorum parare Domino plebem perfectam
    <verse number="18" style="v"/>et dixit Zaccharias ad angelum unde hoc sciam ego enim sum senex et uxor mea processit in diebus suis
    <verse number="19" style="v"/>et respondens angelus dixit ei ego sum Gabrihel qui adsto ante Deum et missus sum loqui ad te et haec tibi evangelizare
    <verse number="20" style="v"/>et ecce eris tacens et non poteris loqui usque in diem quo haec fiant pro eo quod non credidisti verbis meis quae implebuntur in tempore suo
    <verse number="21" style="v"/>et erat plebs expectans Zacchariam et mirabantur quod tardaret ipse in templo
    <verse number="22" style="v"/>egressus autem non poterat loqui ad illos et cognoverunt quod visionem vidisset in templo et ipse erat innuens illis et permansit mutus
    <verse number="23" style="v"/>et factum est ut impleti sunt dies officii eius abiit in domum suam
    <verse number="24" style="v"/>post hos autem dies concepit Elisabeth uxor eius et occultabat se mensibus quinque dicens
    <verse number="25" style="v"/>quia sic mihi fecit Dominus in diebus quibus respexit auferre obprobrium meum inter homines
    <verse number="26" style="v"/>in mense autem sexto missus est angelus Gabrihel a Deo in civitatem Galilaeae cui nomen Nazareth
    <verse number="27" style="v"/>ad virginem desponsatam viro cui nomen erat Ioseph de domo David et nomen virginis Maria
    <verse number="28" style="v"/>et ingressus angelus ad eam dixit have gratia plena Dominus tecum benedicta tu in mulieribus
    <verse number="29" style="v"/>quae cum vidisset turbata est in sermone eius et cogitabat qualis esset ista salutatio
    <verse number="30" style="v"/>et ait angelus ei ne timeas Maria invenisti enim gratiam apud Deum
    <verse number="31" style="v"/>ecce concipies in utero et paries filium et vocabis nomen eius Iesum
    <verse number="32" style="v"/>hic erit magnus et Filius Altissimi vocabitur et dabit illi Dominus Deus sedem David patris eius
    <verse number="33" style="v"/>et regnabit in domo Iacob in aeternum et regni eius non erit finis
    <verse number="34" style="v"/>dixit autem Maria ad angelum quomodo fiet istud quoniam virum non cognosco
    <verse number="35" style="v"/>et respondens angelus dixit ei Spiritus Sanctus superveniet in te et virtus Altissimi obumbrabit tibi ideoque et quod nascetur sanctum vocabitur Filius Dei
    <verse number="36" style="v"/>et ecce Elisabeth cognata tua et ipsa concepit filium in senecta sua et hic mensis est sextus illi quae vocatur sterilis
    <verse number="37" style="v"/>quia non erit inpossibile apud Deum omne verbum
    <verse number="38" style="v"/>dixit autem Maria ecce ancilla Domini fiat mihi secundum verbum tuum et discessit ab illa angelus
    <verse number="39" style="v"/>exsurgens autem Maria in diebus illis abiit in montana cum festinatione in civitatem Iuda
    <verse number="40" style="v"/>et intravit in domum Zacchariae et salutavit Elisabeth
    <verse number="41" style="v"/>et factum est ut audivit salutationem Mariae Elisabeth exultavit infans in utero eius et repleta est Spiritu Sancto Elisabeth
    <verse number="42" style="v"/>et exclamavit voce magna et dixit benedicta tu inter mulieres et benedictus fructus ventris tui
    <verse number="43" style="v"/>et unde hoc mihi ut veniat mater Domini mei ad me
    <verse number="44" style="v"/>ecce enim ut facta est vox salutationis tuae in auribus meis exultavit in gaudio infans in utero meo
    <verse number="45" style="v"/>et beata quae credidit quoniam perficientur ea quae dicta sunt ei a Domino
    <verse number="46" style="v"/>et ait Maria magnificat anima mea Dominum
    <verse number="47" style="v"/>et exultavit spiritus meus in Deo salutari meo
    <verse number="48" style="v"/>quia respexit humilitatem ancillae suae ecce enim ex hoc beatam me dicent omnes generationes
    <verse number="49" style="v"/>quia fecit mihi magna qui potens est et sanctum nomen eius
    <verse number="50" style="v"/>et misericordia eius in progenies et progenies timentibus eum
    <verse number="51" style="v"/>fecit potentiam in brachio suo dispersit superbos mente cordis sui
    <verse number="52" style="v"/>deposuit potentes de sede et exaltavit humiles
    <verse number="53" style="v"/>esurientes implevit bonis et divites dimisit inanes
    <verse number="54" style="v"/>suscepit Israhel puerum suum memorari misericordiae
    <verse number="55" style="v"/>sicut locutus est ad patres nostros Abraham et semini eius in saecula
    <verse number="56" style="v"/>mansit autem Maria cum illa quasi mensibus tribus et reversa est in domum suam
    <verse number="57" style="v"/>Elisabeth autem impletum est tempus pariendi et peperit filium
    <verse number="58" style="v"/>et audierunt vicini et cognati eius quia magnificavit Dominus misericordiam suam cum illa et congratulabantur ei
    <verse number="59" style="v"/>et factum est in die octavo venerunt circumcidere puerum et vocabant eum nomine patris eius Zacchariam
    <verse number="60" style="v"/>et respondens mater eius dixit nequaquam sed vocabitur Iohannes
    <verse number="61" style="v"/>et dixerunt ad illam quia nemo est in cognatione tua qui vocetur hoc nomine
    <verse number="62" style="v"/>innuebant autem patri eius quem vellet vocari eum
    <verse number="63" style="v"/>et postulans pugillarem scripsit dicens Iohannes est nomen eius et mirati sunt universi
    <verse number="64" style="v"/>apertum est autem ilico os eius et lingua eius et loquebatur benedicens Deum
    <verse number="65" style="v"/>et factus est timor super omnes vicinos eorum et super omnia montana Iudaeae divulgabantur omnia verba haec
    <verse number="66" style="v"/>et posuerunt omnes qui audierant in corde suo dicentes quid putas puer iste erit etenim manus Domini erat cum illo
    <verse number="67" style="v"/>et Zaccharias pater eius impletus est Spiritu Sancto et prophetavit dicens
    <verse number="68" style="v"/>benedictus Deus Israhel quia visitavit et fecit redemptionem plebi suae
    <verse number="69" style="v"/>et erexit cornu salutis nobis in domo David pueri sui
    <verse number="70" style="v"/>sicut locutus est per os sanctorum qui a saeculo sunt prophetarum eius
    <verse number="71" style="v"/>salutem ex inimicis nostris et de manu omnium qui oderunt nos
    <verse number="72" style="v"/>ad faciendam misericordiam cum patribus nostris et memorari testamenti sui sancti
    <verse number="73" style="v"/>iusiurandum quod iuravit ad Abraham patrem nostrum
    <verse number="74" style="v"/>daturum se nobis ut sine timore de manu inimicorum nostrorum liberati serviamus illi
    <verse number="75" style="v"/>in sanctitate et iustitia coram ipso omnibus diebus nostris
    <verse number="76" style="v"/>et tu puer propheta Altissimi vocaberis praeibis enim ante faciem Domini parare vias eius
    <verse number="77" style="v"/>ad dandam scientiam salutis plebi eius in remissionem peccatorum eorum
    <verse number="78" style="v"/>per viscera misericordiae Dei nostri in quibus visitavit nos oriens ex alto
    <verse number="79" style="v"/>inluminare his qui in tenebris et in umbra mortis sedent ad dirigendos pedes nostros in viam pacis
    <verse number="80" style="v"/>puer autem crescebat et confortabatur spiritu et erat in deserto usque in diem ostensionis suae ad Israhel
  </para>
  <chapter number="2" style="c"/>
  <para style="p">
    <verse number="1" style="v"/>factum est autem in diebus illis exiit edictum a Caesare Augusto ut describeretur universus orbis
    <verse number="2" style="v"/>haec descriptio prima facta est praeside Syriae Cyrino
    <verse number="3" style="v"/>et ibant omnes ut profiterentur singuli in suam civitatem
    <verse number="4" style="v"/>ascendit autem et Ioseph a Galilaea de civitate Nazareth in Iudaeam civitatem David quae vocatur Bethleem eo quod esset de domo et familia David
    <verse number="5" style="v"/>ut profiteretur cum Maria desponsata sibi uxore praegnate
    <verse number="6" style="v"/>factum est autem cum essent ibi impleti sunt dies ut pareret
    <verse number="7" style="v"/>et peperit filium suum primogenitum et pannis eum involvit et reclinavit eum in praesepio quia non erat eis locus in diversorio
    <verse number="8" style="v"/>et pastores erant in regione eadem vigilantes et custodientes vigilias noctis supra gregem suum
    <verse number="9" style="v"/>et ecce angelus Domini stetit iuxta illos et claritas Dei circumfulsit illos et timuerunt timore magno
    <verse number="10" style="v"/>et dixit illis angelus nolite timere ecce enim evangelizo vobis gaudium magnum quod erit omni populo
    <verse number="11" style="v"/>quia natus est vobis hodie salvator qui est Christus Dominus in civitate David
    <verse number="12" style="v"/>et hoc vobis signum invenietis infantem pannis involutum et positum in praesepio
    <verse number="13" style="v"/>et subito facta est cum angelo multitudo militiae caelestis laudantium Deum et dicentium
    <verse number="14" style="v"/>gloria in altissimis Deo et in terra pax in hominibus bonae voluntatis
    <verse number="15" style="v"/>et factum est ut discesserunt ab eis angeli in caelum pastores loquebantur ad invicem transeamus usque Bethleem et videamus hoc verbum quod factum est quod fecit Dominus et ostendit nobis
    <verse number="16" style="v"/>et venerunt festinantes et invenerunt Mariam et Ioseph et infantem positum in praesepio
    <verse number="17" style="v"/>videntes autem cognoverunt de verbo quod dictum erat illis de puero hoc
    <verse number="18" style="v"/>et omnes qui audierunt mirati sunt et de his quae dicta erant a pastoribus ad ipsos
    <verse number="19" style="v"/>Maria autem conservabat omnia verba haec conferens in corde suo
    <verse number="20" style="v"/>et reversi sunt pastores glorificantes et laudantes Deum in omnibus quae audierant et viderant sicut dictum est ad illos
    <verse number="21" style="v"/>et postquam consummati sunt dies octo ut circumcideretur vocatum est nomen eius Iesus quod vocatum est ab angelo priusquam in utero conciperetur
    <verse number="22" style="v"/>et postquam impleti sunt dies purgationis eius secundum legem Mosi tulerunt illum in Hierusalem ut sisterent eum Domino
    <verse number="23" style="v"/>sicut scriptum est in lege Domini quia omne masculinum adaperiens vulvam sanctum Domino vocabitur
    <verse number="24" style="v"/>et ut darent hostiam secundum quod dictum est in lege Domini par turturum aut duos pullos columbarum
    <verse number="25" style="v"/>et ecce homo erat in Hierusalem cui nomen Symeon et homo iste iustus et timoratus expectans consolationem Israhel et Spiritus Sanctus erat in eo
    <verse number="26" style="v"/>et responsum acceperat ab Spiritu Sancto non visurum se mortem nisi prius videret Christum Domini
    <verse number="27" style="v"/>et venit in Spiritu in templum et cum inducerent puerum Iesum parentes eius ut facerent secundum consuetudinem legis pro eo
    <verse number="28" style="v"/>et ipse accepit eum in ulnas suas et benedixit Deum et dixit
    <verse number="29" style="v"/>nunc dimittis servum tuum Domine secundum verbum tuum in pace
    <verse number="30" style="v"/>quia viderunt oculi mei salutare tuum
    <verse number="31" style="v"/>quod parasti ante faciem omnium populorum
    <verse number="32" style="v"/>lumen ad revelationem gentium et gloriam plebis tuae Israhel
    <verse number="33" style="v"/>et erat pater eius et mater mirantes super his quae dicebantur de illo
    <verse number="34" style="v"/>et benedixit illis Symeon et dixit ad Mariam matrem eius ecce positus est hic in ruinam et resurrectionem multorum in Israhel et in signum cui contradicetur
    <verse number="35" style="v"/>et tuam ipsius animam pertransiet gladius ut revelentur ex multis cordibus cogitationes
    <verse number="36" style="v"/>et erat Anna prophetissa filia Phanuhel de tribu Aser haec processerat in diebus multis et vixerat cum viro suo annis septem a virginitate sua
    <verse number="37" style="v"/>et haec vidua usque ad annos octoginta quattuor quae non discedebat de templo ieiuniis et obsecrationibus serviens nocte ac die
    <verse number="38" style="v"/>et haec ipsa hora superveniens confitebatur Domino et loquebatur de illo omnibus qui expectabant redemptionem Hierusalem
    <verse number="39" style="v"/>et ut perfecerunt omnia secundum legem Domini reversi sunt in Galilaeam in civitatem suam Nazareth
    <verse number="40" style="v"/>puer autem crescebat et confortabatur plenus sapientia et gratia Dei erat in illo
    <verse number="41" style="v"/>et ibant parentes eius per omnes annos in Hierusalem in die sollemni paschae
    <verse number="42" style="v"/>et cum factus esset annorum duodecim ascendentibus illis in Hierosolymam secundum consuetudinem diei festi
    <verse number="43" style="v"/>consummatisque diebus cum redirent remansit puer Iesus in Hierusalem et non cognoverunt parentes eius
    <verse number="44" style="v"/>existimantes autem illum esse in comitatu venerunt iter diei et requirebant eum inter cognatos et notos
    <verse number="45" style="v"/>et non invenientes regressi sunt in Hierusalem requirentes eum
    <verse number="46" style="v"/>et factum est post triduum invenerunt illum in templo sedentem in medio doctorum audientem illos et interrogantem
    <verse number="47" style="v"/>stupebant autem omnes qui eum audiebant super prudentia et responsis eius
    <verse number="48" style="v"/>et videntes admirati sunt et dixit mater eius ad illum fili quid fecisti nobis sic ecce pater tuus et ego dolentes quaerebamus te
    <verse number="49" style="v"/>et ait ad illos quid est quod me quaerebatis nesciebatis quia in his quae Patris mei sunt oportet me esse
    <verse number="50" style="v"/>et ipsi non intellexerunt verbum quod locutus est ad illos
    <verse number="51" style="v"/>et descendit cum eis et venit Nazareth et erat subditus illis et mater eius conservabat omnia verba haec in corde suo
    <verse number="52" style="v"/>et Iesus proficiebat sapientia aetate et gratia apud Deum et homines
  </para>
  <chapter number="3" style="c"/>
  <para style="p">
    <verse number="1" style="v"/>anno autem quintodecimo imperii Tiberii Caesaris procurante Pontio Pilato Iudaeam tetrarcha autem Galilaeae Herode Philippo autem fratre eius tetrarcha Itureae et Trachonitidis regionis et Lysania Abilinae tetrarcha
    <verse number="2" style="v"/>sub principibus sacerdotum Anna et Caiapha factum est verbum Dei super Iohannem Zacchariae filium in deserto
    <verse number="3" style="v"/>et venit in omnem regionem Iordanis praedicans baptismum paenitentiae in remissionem peccatorum
    <verse number="4" style="v"/>sicut scriptum est in libro sermonum Esaiae prophetae vox clamantis in deserto parate viam Domini rectas facite semitas eius
    <verse number="5" style="v"/>omnis vallis implebitur et omnis mons et collis humiliabitur et erunt prava in directa et aspera in vias planas
    <verse number="6" style="v"/>et videbit omnis caro salutare Dei
    <verse number="7" style="v"/>dicebat ergo ad turbas quae exiebant ut baptizarentur ab ipso genimina viperarum quis ostendit vobis fugere a ventura ira
    <verse number="8" style="v"/>facite ergo fructus dignos paenitentiae et ne coeperitis dicere patrem habemus Abraham dico enim vobis quia potest Deus de lapidibus istis suscitare filios Abrahae
    <verse number="9" style="v"/>iam enim securis ad radicem arborum posita est omnis ergo arbor non faciens fructum exciditur et in ignem mittitur
    <verse number="10" style="v"/>et interrogabant eum turbae dicentes quid ergo faciemus
    <verse number="11" style="v"/>respondens autem dicebat illis qui habet duas tunicas det non habenti et qui habet escas similiter faciat
    <verse number="12" style="v"/>venerunt autem et publicani ut baptizarentur et dixerunt ad illum magister quid faciemus
    <verse number="13" style="v"/>at ille dixit ad eos nihil amplius quam quod constitutum est vobis faciatis
    <verse number="14" style="v"/>interrogabant autem eum et milites dicentes quid faciemus et nos et ait illis neminem concutiatis neque calumniam faciatis et contenti estote stipendiis vestris
    <verse number="15" style="v"/>existimante autem populo et cogitantibus omnibus in cordibus suis de Iohanne ne forte ipse esset Christus
    <verse number="16" style="v"/>respondit Iohannes dicens omnibus ego quidem aqua baptizo vos venit autem fortior me cuius non sum dignus solvere corrigiam calciamentorum eius ipse vos baptizabit in Spiritu Sancto et igni
    <verse number="17" style="v"/>cuius ventilabrum in manu eius et purgabit aream suam et congregabit triticum in horreum suum paleas autem conburet igni inextinguibili
    <verse number="18" style="v"/>multa quidem et alia exhortans evangelizabat populum
    <verse number="19" style="v"/>Herodes autem tetrarcha cum corriperetur ab illo de Herodiade uxore fratris sui et de omnibus malis quae fecit Herodes
    <verse number="20" style="v"/>adiecit et hoc supra omnia et inclusit Iohannem in carcere
    <verse number="21" style="v"/>factum est autem cum baptizaretur omnis populus et Iesu baptizato et orante apertum est caelum
    <verse number="22" style="v"/>et descendit Spiritus Sanctus corporali specie sicut columba in ipsum et vox de caelo facta est tu es Filius meus dilectus in te conplacuit mihi
    <verse number="23" style="v"/>et ipse Iesus erat incipiens quasi annorum triginta ut putabatur filius Ioseph qui fuit Heli
    <verse number="24" style="v"/>qui fuit Matthat qui fuit Levi qui fuit Melchi qui fuit Iannae qui fuit Ioseph
    <verse number="25" style="v"/>qui fuit Matthathiae qui fuit Amos qui fuit Naum qui fuit Esli qui fuit Naggae
    <verse number="26" style="v"/>qui fuit Maath qui fuit Matthathiae qui fuit Semei qui fuit Iosech qui fuit Ioda
    <verse number="27" style="v"/>qui fuit Iohanna qui fuit Resa qui fuit Zorobabel qui fuit Salathihel qui fuit Neri
    <verse number="28" style="v"/>qui fuit Melchi qui fuit Addi qui fuit Cosam qui fuit Helmadam qui fuit Her
    <verse number="29" style="v"/>qui fuit Iesu qui fuit Eliezer qui fuit Iorim qui fuit Matthat qui fuit Levi
    <verse number="30" style="v"/>qui fuit Symeon qui fuit Iuda qui fuit Ioseph qui fuit Iona qui fuit Eliachim
    <verse number="31" style="v"/>qui fuit Melea qui fuit Menna qui fuit Matthata qui fuit Nathan qui fuit David
    <verse number="32" style="v"/>qui fuit Iesse qui fuit Obed qui fuit Booz qui fuit Salmon qui fuit Naasson
    <verse number="33" style="v"/>qui fuit Aminadab qui fuit Aram qui fuit Esrom qui fuit Phares qui fuit Iudae
    <verse number="34" style="v"/>qui fuit Iacob qui fuit Isaac qui fuit Abraham qui fuit Thare qui fuit Nachor
    <verse number="35" style="v"/>qui fuit Seruch qui fuit Ragau qui fuit Phalec qui fuit Eber qui fuit Sale
    <verse number="36" style="v"/>qui fuit Cainan qui fuit Arfaxat qui fuit Sem qui fuit Noe qui fuit Lamech
    <verse number="37" style="v"/>qui fuit Mathusalae qui fuit Enoch qui fuit Iared qui fuit Malelehel qui fuit Cainan
    <verse number="38" style="v"/>qui fuit Enos qui fuit Seth qui fuit Adam qui fuit Dei
  </para>
  <chapter number="4" style="c"/>
  <para style="p">
    <verse number="1" style="v"/>Iesus autem plenus Spiritu Sancto regressus est ab Iordane et agebatur in Spiritu in desertum
    <verse number="2" style="v"/>diebus quadraginta et temptabatur a diabolo et nihil manducavit in diebus illis et consummatis illis esuriit
    <verse number="3" style="v"/>dixit autem illi diabolus si Filius Dei es dic lapidi huic ut panis fiat
    <verse number="4" style="v"/>et respondit ad illum Iesus scriptum est quia non in pane solo vivet homo sed in omni verbo Dei
    <verse number="5" style="v"/>et duxit illum diabolus et ostendit illi omnia regna orbis terrae in momento temporis
    <verse number="6" style="v"/>et ait ei tibi dabo potestatem hanc universam et gloriam illorum quia mihi tradita sunt et cui volo do illa
    <verse number="7" style="v"/>tu ergo si adoraveris coram me erunt tua omnia
    <verse number="8" style="v"/>et respondens Iesus dixit illi scriptum est Dominum Deum tuum adorabis et illi soli servies
    <verse number="9" style="v"/>et duxit illum in Hierusalem et statuit eum supra pinnam templi et dixit illi si Filius Dei es mitte te hinc deorsum
    <verse number="10" style="v"/>scriptum est enim quod angelis suis mandabit de te ut conservent te
    <verse number="11" style="v"/>et quia in manibus tollent te ne forte offendas ad lapidem pedem tuum
    <verse number="12" style="v"/>et respondens Iesus ait illi dictum est non temptabis Dominum Deum tuum
    <verse number="13" style="v"/>et consummata omni temptatione diabolus recessit ab illo usque ad tempus
    <verse number="14" style="v"/>et regressus est Iesus in virtute Spiritus in Galilaeam et fama exiit per universam regionem de illo
    <verse number="15" style="v"/>et ipse docebat in synagogis eorum et magnificabatur ab omnibus
    <verse number="16" style="v"/>et venit Nazareth ubi erat nutritus et intravit secundum consuetudinem suam die sabbati in synagogam et surrexit legere
    <verse number="17" style="v"/>et traditus est illi liber prophetae Esaiae et ut revolvit librum invenit locum ubi scriptum erat
    <verse number="18" style="v"/>Spiritus Domini super me propter quod unxit me evangelizare pauperibus misit me
    <verse number="19" style="v"/>praedicare captivis remissionem et caecis visum dimittere confractos in remissionem praedicare annum Domini acceptum et diem retributionis
    <verse number="20" style="v"/>et cum plicuisset librum reddidit ministro et sedit et omnium in synagoga oculi erant intendentes in eum
    <verse number="21" style="v"/>coepit autem dicere ad illos quia hodie impleta est haec scriptura in auribus vestris
    <verse number="22" style="v"/>et omnes testimonium illi dabant et mirabantur in verbis gratiae quae procedebant de ore ipsius et dicebant nonne hic filius est Ioseph
    <verse number="23" style="v"/>et ait illis utique dicetis mihi hanc similitudinem medice cura te ipsum quanta audivimus facta in Capharnaum fac et hic in patria tua
    <verse number="24" style="v"/>ait autem amen dico vobis quia nemo propheta acceptus est in patria sua
    <verse number="25" style="v"/>in veritate dico vobis multae viduae erant in diebus Heliae in Israhel quando clusum est caelum annis tribus et mensibus sex cum facta est fames magna in omni terra
    <verse number="26" style="v"/>et ad nullam illarum missus est Helias nisi in Sareptha Sidoniae ad mulierem viduam
    <verse number="27" style="v"/>et multi leprosi erant in Israhel sub Heliseo propheta et nemo eorum mundatus est nisi Neman Syrus
    <verse number="28" style="v"/>et repleti sunt omnes in synagoga ira haec audientes
    <verse number="29" style="v"/>et surrexerunt et eiecerunt illum extra civitatem et duxerunt illum usque ad supercilium montis supra quem civitas illorum erat aedificata ut praecipitarent eum
    <verse number="30" style="v"/>ipse autem transiens per medium illorum ibat
    <verse number="31" style="v"/>et descendit in Capharnaum civitatem Galilaeae ibique docebat illos sabbatis
    <verse number="32" style="v"/>et stupebant in doctrina eius quia in potestate erat sermo ipsius
    <verse number="33" style="v"/>et in synagoga erat homo habens daemonium inmundum et exclamavit voce magna
    <verse number="34" style="v"/>dicens sine quid nobis et tibi Iesu Nazarene venisti perdere nos scio te qui sis Sanctus Dei
    <verse number="35" style="v"/>et increpavit illi Iesus dicens obmutesce et exi ab illo et cum proiecisset illum daemonium in medium exiit ab illo nihilque illum nocuit
    <verse number="36" style="v"/>et factus est pavor in omnibus et conloquebantur ad invicem dicentes quod est hoc verbum quia in potestate et virtute imperat inmundis spiritibus et exeunt
    <verse number="37" style="v"/>et divulgabatur fama de illo in omnem locum regionis
    <verse number="38" style="v"/>surgens autem de synagoga introivit in domum Simonis socrus autem Simonis tenebatur magnis febribus et rogaverunt illum pro ea
    <verse number="39" style="v"/>et stans super illam imperavit febri et dimisit illam et continuo surgens ministrabat illis
    <verse number="40" style="v"/>cum sol autem occidisset omnes qui habebant infirmos variis languoribus ducebant illos ad eum at ille singulis manus inponens curabat eos
    <verse number="41" style="v"/>exiebant autem etiam daemonia a multis clamantia et dicentia quia tu es Filius Dei et increpans non sinebat ea loqui quia sciebant ipsum esse Christum
    <verse number="42" style="v"/>facta autem die egressus ibat in desertum locum et turbae requirebant eum et venerunt usque ad ipsum et detinebant illum ne discederet ab eis
    <verse number="43" style="v"/>quibus ille ait quia et aliis civitatibus oportet me evangelizare regnum Dei quia ideo missus sum
    <verse number="44" style="v"/>et erat praedicans in synagogis Galilaeae
  </para>
  <chapter number="5" style="c"/>
  <para style="p">
    <verse number="1" style="v"/>factum est autem cum turbae inruerent in eum ut audirent verbum Dei et ipse stabat secus stagnum Gennesareth
    <verse number="2" style="v"/>et vidit duas naves stantes secus stagnum piscatores autem descenderant et lavabant retia
    <verse number="3" style="v"/>ascendens autem in unam navem quae erat Simonis rogavit eum a terra reducere pusillum et sedens docebat de navicula turbas
    <verse number="4" style="v"/>ut cessavit autem loqui dixit ad Simonem duc in altum et laxate retia vestra in capturam
    <verse number="5" style="v"/>et respondens Simon dixit illi praeceptor per totam noctem laborantes nihil cepimus in verbo autem tuo laxabo rete
    <verse number="6" style="v"/>et cum hoc fecissent concluserunt piscium multitudinem copiosam rumpebatur autem rete eorum
    <verse number="7" style="v"/>et annuerunt sociis qui erant in alia navi ut venirent et adiuvarent eos et venerunt et impleverunt ambas naviculas ita ut mergerentur
    <verse number="8" style="v"/>quod cum videret Simon Petrus procidit ad genua Iesu dicens exi a me quia homo peccator sum Domine
    <verse number="9" style="v"/>stupor enim circumdederat eum et omnes qui cum illo erant in captura piscium quam ceperant
    <verse number="10" style="v"/>similiter autem Iacobum et Iohannem filios Zebedaei qui erant socii Simonis et ait ad Simonem Iesus noli timere ex hoc iam homines eris capiens
    <verse number="11" style="v"/>et subductis ad terram navibus relictis omnibus secuti sunt illum
    <verse number="12" style="v"/>et factum est cum esset in una civitatum et ecce vir plenus lepra et videns Iesum et procidens in faciem rogavit eum dicens Domine si vis potes me mundare
    <verse number="13" style="v"/>et extendens manum tetigit illum dicens volo mundare et confestim lepra discessit ab illo
    <verse number="14" style="v"/>et ipse praecepit illi ut nemini diceret sed vade ostende te sacerdoti et offer pro emundatione tua sicut praecepit Moses in testimonium illis
    <verse number="15" style="v"/>perambulabat autem magis sermo de illo et conveniebant turbae multae ut audirent et curarentur ab infirmitatibus suis
    <verse number="16" style="v"/>ipse autem secedebat in deserto et orabat
    <verse number="17" style="v"/>et factum est in una dierum et ipse sedebat docens et erant Pharisaei sedentes et legis doctores qui venerant ex omni castello Galilaeae et Iudaeae et Hierusalem et virtus erat Domini ad sanandum eos
    <verse number="18" style="v"/>et ecce viri portantes in lecto hominem qui erat paralyticus et quaerebant eum inferre et ponere ante eum
    <verse number="19" style="v"/>et non invenientes qua parte illum inferrent prae turba ascenderunt supra tectum per tegulas submiserunt illum cum lecto in medium ante Iesum
    <verse number="20" style="v"/>quorum fidem ut vidit dixit homo remittuntur tibi peccata tua
    <verse number="21" style="v"/>et coeperunt cogitare scribae et Pharisaei dicentes quis est hic qui loquitur blasphemias quis potest dimittere peccata nisi solus Deus
    <verse number="22" style="v"/>ut cognovit autem Iesus cogitationes eorum respondens dixit ad illos quid cogitatis in cordibus vestris
    <verse number="23" style="v"/>quid est facilius dicere dimittuntur tibi peccata an dicere surge et ambula
    <verse number="24" style="v"/>ut autem sciatis quia Filius hominis potestatem habet in terra dimittere peccata ait paralytico tibi dico surge tolle lectum tuum et vade in domum tuam
    <verse number="25" style="v"/>et confestim surgens coram illis tulit in quo iacebat et abiit in domum suam magnificans Deum
    <verse number="26" style="v"/>et stupor adprehendit omnes et magnificabant Deum et repleti sunt timore dicentes quia vidimus mirabilia hodie
    <verse number="27" style="v"/>et post haec exiit et vidit publicanum nomine Levi sedentem ad teloneum et ait illi sequere me
    <verse number="28" style="v"/>et relictis omnibus surgens secutus est eum
    <verse number="29" style="v"/>et fecit ei convivium magnum Levi in domo sua et erat turba multa publicanorum et aliorum qui cum illis erant discumbentes
    <verse number="30" style="v"/>et murmurabant Pharisaei et scribae eorum dicentes ad discipulos eius quare cum publicanis et peccatoribus manducatis et bibitis
    <verse number="31" style="v"/>et respondens Iesus dixit ad illos non egent qui sani sunt medico sed qui male habent
    <verse number="32" style="v"/>non veni vocare iustos sed peccatores in paenitentiam
    <verse number="33" style="v"/>at illi dixerunt ad eum quare discipuli Iohannis ieiunant frequenter et obsecrationes faciunt similiter et Pharisaeorum tui autem edunt et bibunt
    <verse number="34" style="v"/>quibus ipse ait numquid potestis filios sponsi dum cum illis est sponsus facere ieiunare
    <verse number="35" style="v"/>venient autem dies et cum ablatus fuerit ab illis sponsus tunc ieiunabunt in illis diebus
    <verse number="36" style="v"/>dicebat autem et similitudinem ad illos quia nemo commissuram a vestimento novo inmittit in vestimentum vetus alioquin et novum rumpit et veteri non convenit commissura a novo
    <verse number="37" style="v"/>et nemo mittit vinum novum in utres veteres alioquin rumpet vinum novum utres et ipsum effundetur et utres peribunt
    <verse number="38" style="v"/>sed vinum novum in utres novos mittendum est et utraque conservantur
    <verse number="39" style="v"/>et nemo bibens vetus statim vult novum dicit enim vetus melius est
  </para>
  <chapter number="6" style="c"/>
  <para style="p">
    <verse number="1" style="v"/>factum est autem in sabbato secundoprimo cum transiret per sata vellebant discipuli eius spicas et manducabant confricantes manibus
    <verse number="2" style="v"/>quidam autem Pharisaeorum dicebant illis quid facitis quod non licet in sabbatis
    <verse number="3" style="v"/>et respondens Iesus ad eos dixit nec hoc legistis quod fecit David cum esurisset ipse et qui cum eo erant
    <verse number="4" style="v"/>quomodo intravit in domum Dei et panes propositionis sumpsit et manducavit et dedit his qui cum ipso erant quos non licet manducare nisi tantum sacerdotibus
    <verse number="5" style="v"/>et dicebat illis quia dominus est Filius hominis etiam sabbati
    <verse number="6" style="v"/>factum est autem et in alio sabbato ut intraret in synagogam et doceret et erat ibi homo et manus eius dextra erat arida
    <verse number="7" style="v"/>observabant autem scribae et Pharisaei si in sabbato curaret ut invenirent accusare illum
    <verse number="8" style="v"/>ipse vero sciebat cogitationes eorum et ait homini qui habebat manum aridam surge et sta in medium et surgens stetit
    <verse number="9" style="v"/>ait autem ad illos Iesus interrogo vos si licet sabbato bene facere an male animam salvam facere an perdere
    <verse number="10" style="v"/>et circumspectis omnibus dixit homini extende manum tuam et extendit et restituta est manus eius
    <verse number="11" style="v"/>ipsi autem repleti sunt insipientia et conloquebantur ad invicem quidnam facerent Iesu
    <verse number="12" style="v"/>factum est autem in illis diebus exiit in montem orare et erat pernoctans in oratione Dei
    <verse number="13" style="v"/>et cum dies factus esset vocavit discipulos suos et elegit duodecim ex ipsis quos et apostolos nominavit
    <verse number="14" style="v"/>Simonem quem cognominavit Petrum et Andream fratrem eius Iacobum et Iohannem Philippum et Bartholomeum
    <verse number="15" style="v"/>Mattheum et Thomam Iacobum Alphei et Simonem qui vocatur Zelotes
    <verse number="16" style="v"/>Iudam Iacobi et Iudam Scarioth qui fuit proditor
    <verse number="17" style="v"/>et descendens cum illis stetit in loco campestri et turba discipulorum eius et multitudo copiosa plebis ab omni Iudaea et Hierusalem et maritimae Tyri et Sidonis
    <verse number="18" style="v"/>qui venerunt ut audirent eum et sanarentur a languoribus suis et qui vexabantur ab spiritibus inmundis curabantur
    <verse number="19" style="v"/>et omnis turba quaerebant eum tangere quia virtus de illo exiebat et sanabat omnes
    <verse number="20" style="v"/>et ipse elevatis oculis in discipulos suos dicebat beati pauperes quia vestrum est regnum Dei
    <verse number="21" style="v"/>beati qui nunc esuritis quia saturabimini beati qui nunc fletis quia ridebitis
    <verse number="22" style="v"/>beati eritis cum vos oderint homines et cum separaverint vos et exprobraverint et eiecerint nomen vestrum tamquam malum propter Filium hominis
    <verse number="23" style="v"/>gaudete in illa die et exultate ecce enim merces vestra multa in caelo secundum haec enim faciebant prophetis patres eorum
    <verse number="24" style="v"/>verumtamen vae vobis divitibus quia habetis consolationem vestram
    <verse number="25" style="v"/>vae vobis qui saturati estis quia esurietis vae vobis qui ridetis nunc quia lugebitis et flebitis
    <verse number="26" style="v"/>vae cum bene vobis dixerint omnes homines secundum haec faciebant prophetis patres eorum
    <verse number="27" style="v"/>sed vobis dico qui auditis diligite inimicos vestros benefacite his qui vos oderunt
    <verse number="28" style="v"/>benedicite maledicentibus vobis orate pro calumniantibus vos
    <verse number="29" style="v"/>ei qui te percutit in maxillam praebe et alteram et ab eo qui aufert tibi vestimentum etiam tunicam noli prohibere
    <verse number="30" style="v"/>omni autem petenti te tribue et qui aufert quae tua sunt ne repetas
    <verse number="31" style="v"/>et prout vultis ut faciant vobis homines et vos facite illis similiter
    <verse number="32" style="v"/>et si diligitis eos qui vos diligunt quae vobis est gratia nam et peccatores diligentes se diligunt
    <verse number="33" style="v"/>et si benefeceritis his qui vobis benefaciunt quae vobis est gratia siquidem et peccatores hoc faciunt
    <verse number="34" style="v"/>et si mutuum dederitis his a quibus speratis recipere quae gratia est vobis nam et peccatores peccatoribus fenerantur ut recipiant aequalia
    <verse number="35" style="v"/>verumtamen diligite inimicos vestros et benefacite et mutuum date nihil desperantes et erit merces vestra multa et eritis filii Altissimi quia ipse benignus est super ingratos et malos
    <verse number="36" style="v"/>estote ergo misericordes sicut et Pater vester misericors est
    <verse number="37" style="v"/>nolite iudicare et non iudicabimini nolite condemnare et non condemnabimini dimittite et dimittemini
    <verse number="38" style="v"/>date et dabitur vobis mensuram bonam confersam et coagitatam et supereffluentem dabunt in sinum vestrum eadem quippe mensura qua mensi fueritis remetietur vobis
    <verse number="39" style="v"/>dicebat autem illis et similitudinem numquid potest caecus caecum ducere nonne ambo in foveam cadent
    <verse number="40" style="v"/>non est discipulus super magistrum perfectus autem omnis erit sicut magister eius
    <verse number="41" style="v"/>quid autem vides festucam in oculo fratris tui trabem autem quae in oculo tuo est non consideras
    <verse number="42" style="v"/>et quomodo potes dicere fratri tuo frater sine eiciam festucam de oculo tuo ipse in oculo tuo trabem non videns hypocrita eice primum trabem de oculo tuo et tunc perspicies ut educas festucam de oculo fratris tui
    <verse number="43" style="v"/>non est enim arbor bona quae facit fructus malos neque arbor mala faciens fructum bonum
    <verse number="44" style="v"/>unaquaeque enim arbor de fructu suo cognoscitur neque enim de spinis colligunt ficus neque de rubo vindemiant uvam
    <verse number="45" style="v"/>bonus homo de bono thesauro cordis sui profert bonum et malus homo de malo profert malum ex abundantia enim cordis os loquitur
    <verse number="46" style="v"/>quid autem vocatis me Domine Domine et non facitis quae dico
    <verse number="47" style="v"/>omnis qui venit ad me et audit sermones meos et facit eos ostendam vobis cui similis est
    <verse number="48" style="v"/>similis est homini aedificanti domum qui fodit in altum et posuit fundamenta supra petram inundatione autem facta inlisum est flumen domui illi et non potuit eam movere fundata enim erat supra petram
    <verse number="49" style="v"/>qui autem audivit et non fecit similis est homini aedificanti domum suam supra terram sine fundamento in quam inlisus est fluvius et continuo concidit et facta est ruina domus illius magna
  </para>
  <chapter number="7" style="c"/>
  <para style="p">
    <verse number="1" style="v"/>cum autem implesset omnia verba sua in aures plebis intravit Capharnaum
    <verse number="2" style="v"/>centurionis autem cuiusdam servus male habens erat moriturus qui illi erat pretiosus
    <verse number="3" style="v"/>et cum audisset de Iesu misit ad eum seniores Iudaeorum rogans eum ut veniret et salvaret servum eius
    <verse number="4" style="v"/>at illi cum venissent ad Iesum rogabant eum sollicite dicentes ei quia dignus est ut hoc illi praestes
    <verse number="5" style="v"/>diligit enim gentem nostram et synagogam ipse aedificavit nobis
    <verse number="6" style="v"/>Iesus autem ibat cum illis et cum iam non longe esset a domo misit ad eum centurio amicos dicens Domine noli vexari non enim dignus sum ut sub tectum meum intres
    <verse number="7" style="v"/>propter quod et me ipsum non sum dignum arbitratus ut venirem ad te sed dic verbo et sanabitur puer meus
    <verse number="8" style="v"/>nam et ego homo sum sub potestate constitutus habens sub me milites et dico huic vade et vadit et alio veni et venit et servo meo fac hoc et facit
    <verse number="9" style="v"/>quo audito Iesus miratus est et conversus sequentibus se turbis dixit amen dico vobis nec in Israhel tantam fidem inveni
    <verse number="10" style="v"/>et reversi qui missi fuerant domum invenerunt servum qui languerat sanum
    <verse number="11" style="v"/>et factum est deinceps ibat in civitatem quae vocatur Naim et ibant cum illo discipuli eius et turba copiosa
    <verse number="12" style="v"/>cum autem adpropinquaret portae civitatis et ecce defunctus efferebatur filius unicus matri suae et haec vidua erat et turba civitatis multa cum illa
    <verse number="13" style="v"/>quam cum vidisset Dominus misericordia motus super ea dixit illi noli flere
    <verse number="14" style="v"/>et accessit et tetigit loculum hii autem qui portabant steterunt et ait adulescens tibi dico surge
    <verse number="15" style="v"/>et resedit qui erat mortuus et coepit loqui et dedit illum matri suae
    <verse number="16" style="v"/>accepit autem omnes timor et magnificabant Deum dicentes quia propheta magnus surrexit in nobis et quia Deus visitavit plebem suam
    <verse number="17" style="v"/>et exiit hic sermo in universam Iudaeam de eo et omnem circa regionem
    <verse number="18" style="v"/>et nuntiaverunt Iohanni discipuli eius de omnibus his
    <verse number="19" style="v"/>et convocavit duos de discipulis suis Iohannes et misit ad Dominum dicens tu es qui venturus es an alium expectamus
    <verse number="20" style="v"/>cum autem venissent ad eum viri dixerunt Iohannes Baptista misit nos ad te dicens tu es qui venturus es an alium expectamus
    <verse number="21" style="v"/>in ipsa autem hora curavit multos a languoribus et plagis et spiritibus malis et caecis multis donavit visum
    <verse number="22" style="v"/>et respondens dixit illis euntes nuntiate Iohanni quae vidistis et audistis quia caeci vident claudi ambulant leprosi mundantur surdi audiunt mortui resurgunt pauperes evangelizantur
    <verse number="23" style="v"/>et beatus est quicumque non fuerit scandalizatus in me
    <verse number="24" style="v"/>et cum discessissent nuntii Iohannis coepit dicere de Iohanne ad turbas quid existis in desertum videre harundinem vento moveri
    <verse number="25" style="v"/>sed quid existis videre hominem mollibus vestimentis indutum ecce qui in veste pretiosa sunt et deliciis in domibus regum sunt
    <verse number="26" style="v"/>sed quid existis videre prophetam utique dico vobis et plus quam prophetam
    <verse number="27" style="v"/>hic est de quo scriptum est ecce mitto angelum meum ante faciem tuam qui praeparabit viam tuam ante te
    <verse number="28" style="v"/>dico enim vobis maior inter natos mulierum propheta Iohanne Baptista nemo est qui autem minor est in regno Dei maior est illo
    <verse number="29" style="v"/>et omnis populus audiens et publicani iustificaverunt Deum baptizati baptismo Iohannis
    <verse number="30" style="v"/>Pharisaei autem et legis periti consilium Dei spreverunt in semet ipsos non baptizati ab eo
    <verse number="31" style="v"/>cui ergo similes dicam homines generationis huius et cui similes sunt
    <verse number="32" style="v"/>similes sunt pueris sedentibus in foro et loquentibus ad invicem et dicentibus cantavimus vobis tibiis et non saltastis lamentavimus et non plorastis
    <verse number="33" style="v"/>venit enim Iohannes Baptista neque manducans panem neque bibens vinum et dicitis daemonium habet
    <verse number="34" style="v"/>venit Filius hominis manducans et bibens et dicitis ecce homo devorator et bibens vinum amicus publicanorum et peccatorum
    <verse number="35" style="v"/>et iustificata est sapientia ab omnibus filiis suis
    <verse number="36" style="v"/>rogabat autem illum quidam de Pharisaeis ut manducaret cum illo et ingressus domum Pharisaei discubuit
    <verse number="37" style="v"/>et ecce mulier quae erat in civitate peccatrix ut cognovit quod accubuit in domo Pharisaei adtulit alabastrum unguenti
    <verse number="38" style="v"/>et stans retro secus pedes eius lacrimis coepit rigare pedes eius et capillis capitis sui tergebat et osculabatur pedes eius et unguento unguebat
    <verse number="39" style="v"/>videns autem Pharisaeus qui vocaverat eum ait intra se dicens hic si esset propheta sciret utique quae et qualis mulier quae tangit eum quia peccatrix est
    <verse number="40" style="v"/>et respondens Iesus dixit ad illum Simon habeo tibi aliquid dicere at ille ait magister dic
    <verse number="41" style="v"/>duo debitores erant cuidam feneratori unus debebat denarios quingentos alius quinquaginta
    <verse number="42" style="v"/>non habentibus illis unde redderent donavit utrisque quis ergo eum plus diliget
    <verse number="43" style="v"/>respondens Simon dixit aestimo quia is cui plus donavit at ille dixit ei recte iudicasti
    <verse number="44" style="v"/>et conversus ad mulierem dixit Simoni vides hanc mulierem intravi in domum tuam aquam pedibus meis non dedisti haec autem lacrimis rigavit pedes meos et capillis suis tersit
    <verse number="45" style="v"/>osculum mihi non dedisti haec autem ex quo intravit non cessavit osculari pedes meos
    <verse number="46" style="v"/>oleo caput meum non unxisti haec autem unguento unxit pedes meos
    <verse number="47" style="v"/>propter quod dico tibi remittentur ei peccata multa quoniam dilexit multum cui autem minus dimittitur minus diligit
    <verse number="48" style="v"/>dixit autem ad illam remittuntur tibi peccata
    <verse number="49" style="v"/>et coeperunt qui simul accumbebant dicere intra se quis est hic qui etiam peccata dimittit
    <verse number="50" style="v"/>dixit autem ad mulierem fides tua te salvam fecit vade in pace
  </para>
  <chapter number="8" style="c"/>
  <para style="p">
    <verse number="1" style="v"/>et factum est deinceps et ipse iter faciebat per civitatem et castellum praedicans et evangelizans regnum Dei et duodecim cum illo
    <verse number="2" style="v"/>et mulieres aliquae quae erant curatae ab spiritibus malignis et infirmitatibus Maria quae vocatur Magdalene de qua daemonia septem exierant
    <verse number="3" style="v"/>et Iohanna uxor Chuza procuratoris Herodis et Susanna et aliae multae quae ministrabant eis de facultatibus suis
    <verse number="4" style="v"/>cum autem turba plurima conveniret et de civitatibus properarent ad eum dixit per similitudinem
    <verse number="5" style="v"/>exiit qui seminat seminare semen suum et dum seminat aliud cecidit secus viam et conculcatum est et volucres caeli comederunt illud
    <verse number="6" style="v"/>et aliud cecidit supra petram et natum aruit quia non habebat humorem
    <verse number="7" style="v"/>et aliud cecidit inter spinas et simul exortae spinae suffocaverunt illud
    <verse number="8" style="v"/>et aliud cecidit in terram bonam et ortum fecit fructum centuplum haec dicens clamabat qui habet aures audiendi audiat
    <verse number="9" style="v"/>interrogabant autem eum discipuli eius quae esset haec parabola
    <verse number="10" style="v"/>quibus ipse dixit vobis datum est nosse mysterium regni Dei ceteris autem in parabolis ut videntes non videant et audientes non intellegant
    <verse number="11" style="v"/>est autem haec parabola semen est verbum Dei
    <verse number="12" style="v"/>qui autem secus viam sunt qui audiunt deinde venit diabolus et tollit verbum de corde eorum ne credentes salvi fiant
    <verse number="13" style="v"/>nam qui supra petram qui cum audierint cum gaudio suscipiunt verbum et hii radices non habent qui ad tempus credunt et in tempore temptationis recedunt
    <verse number="14" style="v"/>quod autem in spinis cecidit hii sunt qui audierunt et a sollicitudinibus et divitiis et voluptatibus vitae euntes suffocantur et non referunt fructum
    <verse number="15" style="v"/>quod autem in bonam terram hii sunt qui in corde bono et optimo audientes verbum retinent et fructum adferunt in patientia
    <verse number="16" style="v"/>nemo autem lucernam accendens operit eam vaso aut subtus lectum ponit sed supra candelabrum ponit ut intrantes videant lumen
    <verse number="17" style="v"/>non enim est occultum quod non manifestetur nec absconditum quod non cognoscatur et in palam veniat
    <verse number="18" style="v"/>videte ergo quomodo auditis qui enim habet dabitur illi et quicumque non habet etiam quod putat se habere auferetur ab illo
    <verse number="19" style="v"/>venerunt autem ad illum mater et fratres eius et non poterant adire ad eum prae turba
    <verse number="20" style="v"/>et nuntiatum est illi mater tua et fratres tui stant foris volentes te videre
    <verse number="21" style="v"/>qui respondens dixit ad eos mater mea et fratres mei hii sunt qui verbum Dei audiunt et faciunt
    <verse number="22" style="v"/>factum est autem in una dierum et ipse ascendit in naviculam et discipuli eius et ait ad illos transfretemus trans stagnum et ascenderunt
    <verse number="23" style="v"/>navigantibus autem illis obdormiit et descendit procella venti in stagnum et conplebantur et periclitabantur
    <verse number="24" style="v"/>accedentes autem suscitaverunt eum dicentes praeceptor perimus at ille surgens increpavit ventum et tempestatem aquae et cessavit et facta est tranquillitas
    <verse number="25" style="v"/>dixit autem illis ubi est fides vestra qui timentes mirati sunt dicentes ad invicem quis putas hic est quia et ventis imperat et mari et oboediunt ei
    <verse number="26" style="v"/>enavigaverunt autem ad regionem Gerasenorum quae est contra Galilaeam
    <verse number="27" style="v"/>et cum egressus esset ad terram occurrit illi vir quidam qui habebat daemonium iam temporibus multis et vestimento non induebatur neque in domo manebat sed in monumentis
    <verse number="28" style="v"/>is ut vidit Iesum procidit ante illum et exclamans voce magna dixit quid mihi et tibi est Iesu Fili Dei altissimi obsecro te ne me torqueas
    <verse number="29" style="v"/>praecipiebat enim spiritui inmundo ut exiret ab homine multis enim temporibus arripiebat illum et vinciebatur catenis et conpedibus custoditus et ruptis vinculis agebatur a daemonio in deserta
    <verse number="30" style="v"/>interrogavit autem illum Iesus dicens quod tibi nomen est at ille dixit Legio quia intraverunt daemonia multa in eum
    <verse number="31" style="v"/>et rogabant illum ne imperaret illis ut in abyssum irent
    <verse number="32" style="v"/>erat autem ibi grex porcorum multorum pascentium in monte et rogabant eum ut permitteret eos in illos ingredi et permisit illos
    <verse number="33" style="v"/>exierunt ergo daemonia ab homine et intraverunt in porcos et impetu abiit grex per praeceps in stagnum et suffocatus est
    <verse number="34" style="v"/>quod ut viderunt factum qui pascebant fugerunt et nuntiaverunt in civitatem et in villas
    <verse number="35" style="v"/>exierunt autem videre quod factum est et venerunt ad Iesum et invenerunt hominem sedentem a quo daemonia exierant vestitum ac sana mente ad pedes eius et timuerunt
    <verse number="36" style="v"/>nuntiaverunt autem illis et qui viderant quomodo sanus factus esset a Legione
    <verse number="37" style="v"/>et rogaverunt illum omnis multitudo regionis Gerasenorum ut discederet ab ipsis quia timore magno tenebantur ipse autem ascendens navem reversus est
    <verse number="38" style="v"/>et rogabat illum vir a quo daemonia exierant ut cum eo esset dimisit autem eum Iesus dicens
    <verse number="39" style="v"/>redi domum tuam et narra quanta tibi fecit Deus et abiit per universam civitatem praedicans quanta illi fecisset Iesus
    <verse number="40" style="v"/>factum est autem cum redisset Iesus excepit illum turba erant enim omnes expectantes eum
    <verse number="41" style="v"/>et ecce venit vir cui nomen Iairus et ipse princeps synagogae erat et cecidit ad pedes Iesu rogans eum ut intraret in domum eius
    <verse number="42" style="v"/>quia filia unica erat illi fere annorum duodecim et haec moriebatur et contigit dum iret a turbis conprimebatur
    <verse number="43" style="v"/>et mulier quaedam erat in fluxu sanguinis ab annis duodecim quae in medicos erogaverat omnem substantiam suam nec ab ullo potuit curari
    <verse number="44" style="v"/>accessit retro et tetigit fimbriam vestimenti eius et confestim stetit fluxus sanguinis eius
    <verse number="45" style="v"/>et ait Iesus quis est qui me tetigit negantibus autem omnibus dixit Petrus et qui cum illo erant praeceptor turbae te conprimunt et adfligunt et dicis quis me tetigit
    <verse number="46" style="v"/>et dixit Iesus tetigit me aliquis nam ego novi virtutem de me exisse
    <verse number="47" style="v"/>videns autem mulier quia non latuit tremens venit et procidit ante pedes illius et ob quam causam tetigerit eum indicavit coram omni populo et quemadmodum confestim sanata sit
    <verse number="48" style="v"/>at ipse dixit illi filia fides tua te salvam fecit vade in pace
    <verse number="49" style="v"/>adhuc illo loquente venit a principe synagogae dicens ei quia mortua est filia tua noli vexare illum
    <verse number="50" style="v"/>Iesus autem audito hoc verbo respondit patri puellae noli timere crede tantum et salva erit
    <verse number="51" style="v"/>et cum venisset domum non permisit intrare secum quemquam nisi Petrum et Iohannem et Iacobum et patrem et matrem puellae
    <verse number="52" style="v"/>flebant autem omnes et plangebant illam at ille dixit nolite flere non est mortua sed dormit
    <verse number="53" style="v"/>et deridebant eum scientes quia mortua esset
    <verse number="54" style="v"/>ipse autem tenens manum eius clamavit dicens puella surge
    <verse number="55" style="v"/>et reversus est spiritus eius et surrexit continuo et iussit illi dari manducare
    <verse number="56" style="v"/>et stupuerunt parentes eius quibus praecepit ne alicui dicerent quod factum erat
  </para>
  <chapter number="9" style="c"/>
  <para style="p">
    <verse number="1" style="v"/>convocatis autem duodecim apostolis dedit illis virtutem et potestatem super omnia daemonia et ut languores curarent
    <verse number="2" style="v"/>et misit illos praedicare regnum Dei et sanare infirmos
    <verse number="3" style="v"/>et ait ad illos nihil tuleritis in via neque virgam neque peram neque panem neque pecuniam neque duas tunicas habeatis
    <verse number="4" style="v"/>et in quamcumque domum intraveritis ibi manete et inde ne exeatis
    <verse number="5" style="v"/>et quicumque non receperint vos exeuntes de civitate illa etiam pulverem pedum vestrorum excutite in testimonium supra illos
    <verse number="6" style="v"/>egressi autem circumibant per castella evangelizantes et curantes ubique
    <verse number="7" style="v"/>audivit autem Herodes tetrarcha omnia quae fiebant ab eo et haesitabat eo quod diceretur
    <verse number="8" style="v"/>a quibusdam quia Iohannes surrexit a mortuis a quibusdam vero quia Helias apparuit ab aliis autem quia propheta unus de antiquis surrexit
    <verse number="9" style="v"/>et ait Herodes Iohannem ego decollavi quis autem est iste de quo audio ego talia et quaerebat videre eum
    <verse number="10" style="v"/>et reversi apostoli narraverunt illi quaecumque fecerunt et adsumptis illis secessit seorsum in locum desertum qui est Bethsaida
    <verse number="11" style="v"/>quod cum cognovissent turbae secutae sunt illum et excepit illos et loquebatur illis de regno Dei et eos qui cura indigebant sanabat
    <verse number="12" style="v"/>dies autem coeperat declinare et accedentes duodecim dixerunt illi dimitte turbas ut euntes in castella villasque quae circa sunt devertant et inveniant escas quia hic in loco deserto sumus
    <verse number="13" style="v"/>ait autem ad illos vos date illis manducare at illi dixerunt non sunt nobis plus quam quinque panes et duo pisces nisi forte nos eamus et emamus in omnem hanc turbam escas
    <verse number="14" style="v"/>erant autem fere viri quinque milia ait autem ad discipulos suos facite illos discumbere per convivia quinquagenos
    <verse number="15" style="v"/>et ita fecerunt et discumbere fecerunt omnes
    <verse number="16" style="v"/>acceptis autem quinque panibus et duobus piscibus respexit in caelum et benedixit illis et fregit et distribuit discipulis suis ut ponerent ante turbas
    <verse number="17" style="v"/>et manducaverunt omnes et saturati sunt et sublatum est quod superfuit illis fragmentorum cofini duodecim
    <verse number="18" style="v"/>et factum est cum solus esset orans erant cum illo et discipuli et interrogavit illos dicens quem me dicunt esse turbae
    <verse number="19" style="v"/>at illi responderunt et dixerunt Iohannem Baptistam alii autem Heliam alii quia propheta unus de prioribus surrexit
    <verse number="20" style="v"/>dixit autem illis vos autem quem me esse dicitis respondens Simon Petrus dixit Christum Dei
    <verse number="21" style="v"/>at ille increpans illos praecepit ne cui dicerent hoc
    <verse number="22" style="v"/>dicens quia oportet Filium hominis multa pati et reprobari a senioribus et principibus sacerdotum et scribis et occidi et tertia die resurgere
    <verse number="23" style="v"/>dicebat autem ad omnes si quis vult post me venire abneget se ipsum et tollat crucem suam cotidie et sequatur me
    <verse number="24" style="v"/>qui enim voluerit animam suam salvam facere perdet illam nam qui perdiderit animam suam propter me salvam faciet illam
    <verse number="25" style="v"/>quid enim proficit homo si lucretur universum mundum se autem ipsum perdat et detrimentum sui faciat
    <verse number="26" style="v"/>nam qui me erubuerit et meos sermones hunc Filius hominis erubescet cum venerit in maiestate sua et Patris et sanctorum angelorum
    <verse number="27" style="v"/>dico autem vobis vere sunt aliqui hic stantes qui non gustabunt mortem donec videant regnum Dei
    <verse number="28" style="v"/>factum est autem post haec verba fere dies octo et adsumpsit Petrum et Iohannem et Iacobum et ascendit in montem ut oraret
    <verse number="29" style="v"/>et factum est dum oraret species vultus eius altera et vestitus eius albus refulgens
    <verse number="30" style="v"/>et ecce duo viri loquebantur cum illo erant autem Moses et Helias
    <verse number="31" style="v"/>visi in maiestate et dicebant excessum eius quem conpleturus erat in Hierusalem
    <verse number="32" style="v"/>Petrus vero et qui cum illo gravati erant somno et evigilantes viderunt maiestatem eius et duos viros qui stabant cum illo
    <verse number="33" style="v"/>et factum est cum discederent ab illo ait Petrus ad Iesum praeceptor bonum est nos hic esse et faciamus tria tabernacula unum tibi et unum Mosi et unum Heliae nesciens quid diceret
    <verse number="34" style="v"/>haec autem illo loquente facta est nubes et obumbravit eos et timuerunt intrantibus illis in nubem
    <verse number="35" style="v"/>et vox facta est de nube dicens hic est Filius meus electus ipsum audite
    <verse number="36" style="v"/>et dum fieret vox inventus est Iesus solus et ipsi tacuerunt et nemini dixerunt in illis diebus quicquam ex his quae viderant
    <verse number="37" style="v"/>factum est autem in sequenti die descendentibus illis de monte occurrit illi turba multa
    <verse number="38" style="v"/>et ecce vir de turba exclamavit dicens magister obsecro te respice in filium meum quia unicus est mihi
    <verse number="39" style="v"/>et ecce spiritus adprehendit illum et subito clamat et elidit et dissipat eum cum spuma et vix discedit dilanians eum
    <verse number="40" style="v"/>et rogavi discipulos tuos ut eicerent illum et non potuerunt
    <verse number="41" style="v"/>respondens autem Iesus dixit o generatio infidelis et perversa usquequo ero apud vos et patiar vos adduc huc filium tuum
    <verse number="42" style="v"/>et cum accederet elisit illum daemonium et dissipavit
    <verse number="43" style="v"/>et increpavit Iesus spiritum inmundum et sanavit puerum et reddidit illum patri eius
    <verse number="44" style="v"/>stupebant autem omnes in magnitudine Dei omnibusque mirantibus in omnibus quae faciebat dixit ad discipulos suos ponite vos in cordibus vestris sermones istos Filius enim hominis futurum est ut tradatur in manus hominum
    <verse number="45" style="v"/>at illi ignorabant verbum istud et erat velatum ante eos ut non sentirent illud et timebant interrogare eum de hoc verbo
    <verse number="46" style="v"/>intravit autem cogitatio in eos quis eorum maior esset
    <verse number="47" style="v"/>at Iesus videns cogitationes cordis illorum adprehendens puerum statuit eum secus se
    <verse number="48" style="v"/>et ait illis quicumque susceperit puerum istum in nomine meo me recipit et quicumque me recipit recipit eum qui me misit nam qui minor est inter omnes vos hic maior est
    <verse number="49" style="v"/>respondens autem Iohannes dixit praeceptor vidimus quendam in nomine tuo eicientem daemonia et prohibuimus eum quia non sequitur nobiscum
    <verse number="50" style="v"/>et ait ad illum Iesus nolite prohibere qui enim non est adversum vos pro vobis est
    <verse number="51" style="v"/>factum est autem dum conplerentur dies adsumptionis eius et ipse faciem suam firmavit ut iret Hierusalem
    <verse number="52" style="v"/>et misit nuntios ante conspectum suum et euntes intraverunt in civitatem Samaritanorum ut pararent illi
    <verse number="53" style="v"/>et non receperunt eum quia facies eius erat euntis Hierusalem
    <verse number="54" style="v"/>cum vidissent autem discipuli eius Iacobus et Iohannes dixerunt Domine vis dicimus ut ignis descendat de caelo et consumat illos
    <verse number="55" style="v"/>et conversus increpavit illos
    <verse number="56" style="v"/>et abierunt in aliud castellum
    <verse number="57" style="v"/>factum est autem ambulantibus illis in via dixit quidam ad illum sequar te quocumque ieris
    <verse number="58" style="v"/>et ait illi Iesus vulpes foveas habent et volucres caeli nidos Filius autem hominis non habet ubi caput reclinet
    <verse number="59" style="v"/>ait autem ad alterum sequere me ille autem dixit Domine permitte mihi primum ire sepelire patrem meum
    <verse number="60" style="v"/>dixitque ei Iesus sine ut mortui sepeliant mortuos suos tu autem vade adnuntia regnum Dei
    <verse number="61" style="v"/>et ait alter sequar te Domine sed primum permitte mihi renuntiare his qui domi sunt
    <verse number="62" style="v"/>ait ad illum Iesus nemo mittens manum suam in aratrum et aspiciens retro aptus est regno Dei
  </para>
  <chapter number="10" style="c"/>
  <para style="p">
    <verse number="1" style="v"/>post haec autem designavit Dominus et alios septuaginta duos et misit illos binos ante faciem suam in omnem civitatem et locum quo erat ipse venturus
    <verse number="2" style="v"/>et dicebat illis messis quidem multa operarii autem pauci rogate ergo Dominum messis ut mittat operarios in messem
    <verse number="3" style="v"/>ite ecce ego mitto vos sicut agnos inter lupos
    <verse number="4" style="v"/>nolite portare sacculum neque peram neque calciamenta et neminem per viam salutaveritis
    <verse number="5" style="v"/>in quamcumque domum intraveritis primum dicite pax huic domui
    <verse number="6" style="v"/>et si ibi fuerit filius pacis requiescet super illam pax vestra sin autem ad vos revertetur
    <verse number="7" style="v"/>in eadem autem domo manete edentes et bibentes quae apud illos sunt dignus enim est operarius mercede sua nolite transire de domo in domum
    <verse number="8" style="v"/>et in quamcumque civitatem intraveritis et susceperint vos manducate quae adponuntur vobis
    <verse number="9" style="v"/>et curate infirmos qui in illa sunt et dicite illis adpropinquavit in vos regnum Dei
    <verse number="10" style="v"/>in quamcumque civitatem intraveritis et non receperint vos exeuntes in plateas eius dicite
    <verse number="11" style="v"/>etiam pulverem qui adhesit nobis de civitate vestra extergimus in vos tamen hoc scitote quia adpropinquavit regnum Dei
    <verse number="12" style="v"/>dico vobis quia Sodomis in die illa remissius erit quam illi civitati
    <verse number="13" style="v"/>vae tibi Corazain vae tibi Bethsaida quia si in Tyro et Sidone factae fuissent virtutes quae in vobis factae sunt olim in cilicio et cinere sedentes paeniterent
    <verse number="14" style="v"/>verumtamen Tyro et Sidoni remissius erit in iudicio quam vobis
    <verse number="15" style="v"/>et tu Capharnaum usque in caelum exaltata usque ad infernum demergeris
    <verse number="16" style="v"/>qui vos audit me audit et qui vos spernit me spernit qui autem me spernit spernit eum qui me misit
    <verse number="17" style="v"/>reversi sunt autem septuaginta duo cum gaudio dicentes Domine etiam daemonia subiciuntur nobis in nomine tuo
    <verse number="18" style="v"/>et ait illis videbam Satanan sicut fulgur de caelo cadentem
    <verse number="19" style="v"/>ecce dedi vobis potestatem calcandi supra serpentes et scorpiones et supra omnem virtutem inimici et nihil vobis nocebit
    <verse number="20" style="v"/>verumtamen in hoc nolite gaudere quia spiritus vobis subiciuntur gaudete autem quod nomina vestra scripta sunt in caelis
    <verse number="21" style="v"/>in ipsa hora exultavit Spiritu Sancto et dixit confiteor tibi Pater Domine caeli et terrae quod abscondisti haec a sapientibus et prudentibus et revelasti ea parvulis etiam Pater quia sic placuit ante te
    <verse number="22" style="v"/>omnia mihi tradita sunt a Patre meo et nemo scit qui sit Filius nisi Pater et qui sit Pater nisi Filius et cui voluerit Filius revelare
    <verse number="23" style="v"/>et conversus ad discipulos suos dixit beati oculi qui vident quae videtis
    <verse number="24" style="v"/>dico enim vobis quod multi prophetae et reges voluerunt videre quae vos videtis et non viderunt et audire quae auditis et non audierunt
    <verse number="25" style="v"/>et ecce quidam legis peritus surrexit temptans illum et dicens magister quid faciendo vitam aeternam possidebo
    <verse number="26" style="v"/>at ille dixit ad eum in lege quid scriptum est quomodo legis
    <verse number="27" style="v"/>ille respondens dixit diliges Dominum Deum tuum ex toto corde tuo et ex tota anima tua et ex omnibus viribus tuis et ex omni mente tua et proximum tuum sicut te ipsum
    <verse number="28" style="v"/>dixitque illi recte respondisti hoc fac et vives
    <verse number="29" style="v"/>ille autem volens iustificare se ipsum dixit ad Iesum et quis est meus proximus
    <verse number="30" style="v"/>suscipiens autem Iesus dixit homo quidam descendebat ab Hierusalem in Hiericho et incidit in latrones qui etiam despoliaverunt eum et plagis inpositis abierunt semivivo relicto
    <verse number="31" style="v"/>accidit autem ut sacerdos quidam descenderet eadem via et viso illo praeterivit
    <verse number="32" style="v"/>similiter et Levita cum esset secus locum et videret eum pertransiit
    <verse number="33" style="v"/>Samaritanus autem quidam iter faciens venit secus eum et videns eum misericordia motus est
    <verse number="34" style="v"/>et adpropians alligavit vulnera eius infundens oleum et vinum et inponens illum in iumentum suum duxit in stabulum et curam eius egit
    <verse number="35" style="v"/>et altera die protulit duos denarios et dedit stabulario et ait curam illius habe et quodcumque supererogaveris ego cum rediero reddam tibi
    <verse number="36" style="v"/>quis horum trium videtur tibi proximus fuisse illi qui incidit in latrones
    <verse number="37" style="v"/>at ille dixit qui fecit misericordiam in illum et ait illi Iesus vade et tu fac similiter
    <verse number="38" style="v"/>factum est autem dum irent et ipse intravit in quoddam castellum et mulier quaedam Martha nomine excepit illum in domum suam
    <verse number="39" style="v"/>et huic erat soror nomine Maria quae etiam sedens secus pedes Domini audiebat verbum illius
    <verse number="40" style="v"/>Martha autem satagebat circa frequens ministerium quae stetit et ait Domine non est tibi curae quod soror mea reliquit me solam ministrare dic ergo illi ut me adiuvet
    <verse number="41" style="v"/>et respondens dixit illi Dominus Martha Martha sollicita es et turbaris erga plurima
    <verse number="42" style="v"/>porro unum est necessarium Maria optimam partem elegit quae non auferetur ab ea
  </para>
  <chapter number="11" style="c"/>
  <para style="p">
    <verse number="1" style="v"/>et factum est cum esset in loco quodam orans ut cessavit dixit unus ex discipulis eius ad eum Domine doce nos orare sicut et Iohannes docuit discipulos suos
    <verse number="2" style="v"/>et ait illis cum oratis dicite Pater sanctificetur nomen tuum adveniat regnum tuum
    <verse number="3" style="v"/>panem nostrum cotidianum da nobis cotidie
    <verse number="4" style="v"/>et dimitte nobis peccata nostra siquidem et ipsi dimittimus omni debenti nobis et ne nos inducas in temptationem
    <verse number="5" style="v"/>et ait ad illos quis vestrum habebit amicum et ibit ad illum media nocte et dicit illi amice commoda mihi tres panes
    <verse number="6" style="v"/>quoniam amicus meus venit de via ad me et non habeo quod ponam ante illum
    <verse number="7" style="v"/>et ille de intus respondens dicat noli mihi molestus esse iam ostium clausum est et pueri mei mecum sunt in cubili non possum surgere et dare tibi
    <verse number="8" style="v"/>dico vobis et si non dabit illi surgens eo quod amicus eius sit propter inprobitatem tamen eius surget et dabit illi quotquot habet necessarios
    <verse number="9" style="v"/>et ego vobis dico petite et dabitur vobis quaerite et invenietis pulsate et aperietur vobis
    <verse number="10" style="v"/>omnis enim qui petit accipit et qui quaerit invenit et pulsanti aperietur
    <verse number="11" style="v"/>quis autem ex vobis patrem petet panem numquid lapidem dabit illi aut piscem numquid pro pisce serpentem dabit illi
    <verse number="12" style="v"/>aut si petierit ovum numquid porriget illi scorpionem
    <verse number="13" style="v"/>si ergo vos cum sitis mali nostis bona data dare filiis vestris quanto magis Pater vester de caelo dabit spiritum bonum petentibus se
    <verse number="14" style="v"/>et erat eiciens daemonium et illud erat mutum et cum eiecisset daemonium locutus est mutus et admiratae sunt turbae
    <verse number="15" style="v"/>quidam autem ex eis dixerunt in Beelzebub principe daemoniorum eicit daemonia
    <verse number="16" style="v"/>et alii temptantes signum de caelo quaerebant ab eo
    <verse number="17" style="v"/>ipse autem ut vidit cogitationes eorum dixit eis omne regnum in se ipsum divisum desolatur et domus supra domum cadet
    <verse number="18" style="v"/>si autem et Satanas in se ipsum divisus est quomodo stabit regnum ipsius quia dicitis in Beelzebub eicere me daemonia
    <verse number="19" style="v"/>si autem ego in Beelzebub eicio daemonia filii vestri in quo eiciunt ideo ipsi iudices vestri erunt
    <verse number="20" style="v"/>porro si in digito Dei eicio daemonia profecto praevenit in vos regnum Dei
    <verse number="21" style="v"/>cum fortis armatus custodit atrium suum in pace sunt ea quae possidet
    <verse number="22" style="v"/>si autem fortior illo superveniens vicerit eum universa arma eius aufert in quibus confidebat et spolia eius distribuit
    <verse number="23" style="v"/>qui non est mecum adversum me est et qui non colligit mecum dispergit
    <verse number="24" style="v"/>cum inmundus spiritus exierit de homine perambulat per loca inaquosa quaerens requiem et non inveniens dicit revertar in domum meam unde exivi
    <verse number="25" style="v"/>et cum venerit invenit scopis mundatam
    <verse number="26" style="v"/>et tunc vadit et adsumit septem alios spiritus nequiores se et ingressi habitant ibi et sunt novissima hominis illius peiora prioribus
    <verse number="27" style="v"/>factum est autem cum haec diceret extollens vocem quaedam mulier de turba dixit illi beatus venter qui te portavit et ubera quae suxisti
    <verse number="28" style="v"/>at ille dixit quippini beati qui audiunt verbum Dei et custodiunt
    <verse number="29" style="v"/>turbis autem concurrentibus coepit dicere generatio haec generatio nequam est signum quaerit et signum non dabitur illi nisi signum Ionae
    <verse number="30" style="v"/>nam sicut Ionas fuit signum Ninevitis ita erit et Filius hominis generationi isti
    <verse number="31" style="v"/>regina austri surget in iudicio cum viris generationis huius et condemnabit illos quia venit a finibus terrae audire sapientiam Salomonis et ecce plus Salomone hic
    <verse number="32" style="v"/>viri ninevitae surgent in iudicio cum generatione hac et condemnabunt illam quia paenitentiam egerunt ad praedicationem Ionae et ecce plus Iona hic
    <verse number="33" style="v"/>nemo lucernam accendit et in abscondito ponit neque sub modio sed supra candelabrum ut qui ingrediuntur lumen videant
    <verse number="34" style="v"/>lucerna corporis tui est oculus tuus si oculus tuus fuerit simplex totum corpus tuum lucidum erit si autem nequam fuerit etiam corpus tuum tenebrosum erit
    <verse number="35" style="v"/>vide ergo ne lumen quod in te est tenebrae sint
    <verse number="36" style="v"/>si ergo corpus tuum totum lucidum fuerit non habens aliquam partem tenebrarum erit lucidum totum et sicut lucerna fulgoris inluminabit te
    <verse number="37" style="v"/>et cum loqueretur rogavit illum quidam Pharisaeus ut pranderet apud se et ingressus recubuit
    <verse number="38" style="v"/>Pharisaeus autem coepit intra se reputans dicere quare non baptizatus esset ante prandium
    <verse number="39" style="v"/>et ait Dominus ad illum nunc vos Pharisaei quod de foris est calicis et catini mundatis quod autem intus est vestrum plenum est rapina et iniquitate
    <verse number="40" style="v"/>stulti nonne qui fecit quod de foris est etiam id quod de intus est fecit
    <verse number="41" style="v"/>verumtamen quod superest date elemosynam et ecce omnia munda sunt vobis
    <verse number="42" style="v"/>sed vae vobis Pharisaeis quia decimatis mentam et rutam et omne holus et praeteritis iudicium et caritatem Dei haec autem oportuit facere et illa non omittere
    <verse number="43" style="v"/>vae vobis Pharisaeis quia diligitis primas cathedras in synagogis et salutationes in foro
    <verse number="44" style="v"/>vae vobis quia estis ut monumenta quae non parent et homines ambulantes supra nesciunt
    <verse number="45" style="v"/>respondens autem quidam ex legis peritis ait illi magister haec dicens etiam nobis contumeliam facis
    <verse number="46" style="v"/>at ille ait et vobis legis peritis vae quia oneratis homines oneribus quae portari non possunt et ipsi uno digito vestro non tangitis sarcinas
    <verse number="47" style="v"/>vae vobis quia aedificatis monumenta prophetarum patres autem vestri occiderunt illos
    <verse number="48" style="v"/>profecto testificamini quod consentitis operibus patrum vestrorum quoniam quidem ipsi eos occiderunt vos autem aedificatis eorum sepulchra
    <verse number="49" style="v"/>propterea et sapientia Dei dixit mittam ad illos prophetas et apostolos et ex illis occident et persequentur
    <verse number="50" style="v"/>ut inquiratur sanguis omnium prophetarum qui effusus est a constitutione mundi a generatione ista
    <verse number="51" style="v"/>a sanguine Abel usque ad sanguinem Zacchariae qui periit inter altare et aedem ita dico vobis requiretur ab hac generatione
    <verse number="52" style="v"/>vae vobis legis peritis quia tulistis clavem scientiae ipsi non introistis et eos qui introibant prohibuistis
    <verse number="53" style="v"/>cum haec ad illos diceret coeperunt Pharisaei et legis periti graviter insistere et os eius opprimere de multis
    <verse number="54" style="v"/>insidiantes et quaerentes capere aliquid ex ore eius ut accusarent eum
  </para>
  <chapter number="12" style="c"/>
  <para style="p">
    <verse number="1" style="v"/>multis autem turbis circumstantibus ita ut se invicem conculcarent coepit dicere ad discipulos suos adtendite a fermento Pharisaeorum quae est hypocrisis
    <verse number="2" style="v"/>nihil autem opertum est quod non reveletur neque absconditum quod non sciatur
    <verse number="3" style="v"/>quoniam quae in tenebris dixistis in lumine dicentur et quod in aurem locuti estis in cubiculis praedicabitur in tectis
    <verse number="4" style="v"/>dico autem vobis amicis meis ne terreamini ab his qui occidunt corpus et post haec non habent amplius quod faciant
    <verse number="5" style="v"/>ostendam autem vobis quem timeatis timete eum qui postquam occiderit habet potestatem mittere in gehennam ita dico vobis hunc timete
    <verse number="6" style="v"/>nonne quinque passeres veneunt dipundio et unus ex illis non est in oblivione coram Deo
    <verse number="7" style="v"/>sed et capilli capitis vestri omnes numerati sunt nolite ergo timere multis passeribus pluris estis
    <verse number="8" style="v"/>dico autem vobis omnis quicumque confessus fuerit in me coram hominibus et Filius hominis confitebitur in illo coram angelis Dei
    <verse number="9" style="v"/>qui autem negaverit me coram hominibus denegabitur coram angelis Dei
    <verse number="10" style="v"/>et omnis qui dicit verbum in Filium hominis remittetur illi ei autem qui in Spiritum Sanctum blasphemaverit non remittetur
    <verse number="11" style="v"/>cum autem inducent vos in synagogas et ad magistratus et potestates nolite solliciti esse qualiter aut quid respondeatis aut quid dicatis
    <verse number="12" style="v"/>Spiritus enim Sanctus docebit vos in ipsa hora quae oporteat dicere
    <verse number="13" style="v"/>ait autem quidam ei de turba magister dic fratri meo ut dividat mecum hereditatem
    <verse number="14" style="v"/>at ille dixit ei homo quis me constituit iudicem aut divisorem super vos
    <verse number="15" style="v"/>dixitque ad illos videte et cavete ab omni avaritia quia non in abundantia cuiusquam vita eius est ex his quae possidet
    <verse number="16" style="v"/>dixit autem similitudinem ad illos dicens hominis cuiusdam divitis uberes fructus ager adtulit
    <verse number="17" style="v"/>et cogitabat intra se dicens quid faciam quod non habeo quo congregem fructus meos
    <verse number="18" style="v"/>et dixit hoc faciam destruam horrea mea et maiora faciam et illuc congregabo omnia quae nata sunt mihi et bona mea
    <verse number="19" style="v"/>et dicam animae meae anima habes multa bona posita in annos plurimos requiesce comede bibe epulare
    <verse number="20" style="v"/>dixit autem illi Deus stulte hac nocte animam tuam repetunt a te quae autem parasti cuius erunt
    <verse number="21" style="v"/>sic est qui sibi thesaurizat et non est in Deum dives
    <verse number="22" style="v"/>dixitque ad discipulos suos ideo dico vobis nolite solliciti esse animae quid manducetis neque corpori quid vestiamini
    <verse number="23" style="v"/>anima plus est quam esca et corpus quam vestimentum
    <verse number="24" style="v"/>considerate corvos quia non seminant neque metunt quibus non est cellarium neque horreum et Deus pascit illos quanto magis vos pluris estis illis
    <verse number="25" style="v"/>quis autem vestrum cogitando potest adicere ad staturam suam cubitum unum
    <verse number="26" style="v"/>si ergo neque quod minimum est potestis quid de ceteris solliciti estis
    <verse number="27" style="v"/>considerate lilia quomodo crescunt non laborant non nent dico autem vobis nec Salomon in omni gloria sua vestiebatur sicut unum ex istis
    <verse number="28" style="v"/>si autem faenum quod hodie in agro est et cras in clibanum mittitur Deus sic vestit quanto magis vos pusillae fidei
    <verse number="29" style="v"/>et vos nolite quaerere quid manducetis aut quid bibatis et nolite in sublime tolli
    <verse number="30" style="v"/>haec enim omnia gentes mundi quaerunt Pater autem vester scit quoniam his indigetis
    <verse number="31" style="v"/>verumtamen quaerite regnum Dei et haec omnia adicientur vobis
    <verse number="32" style="v"/>nolite timere pusillus grex quia conplacuit Patri vestro dare vobis regnum
    <verse number="33" style="v"/>vendite quae possidetis et date elemosynam facite vobis sacculos qui non veterescunt thesaurum non deficientem in caelis quo fur non adpropiat neque tinea corrumpit
    <verse number="34" style="v"/>ubi enim thesaurus vester est ibi et cor vestrum erit
    <verse number="35" style="v"/>sint lumbi vestri praecincti et lucernae ardentes
    <verse number="36" style="v"/>et vos similes hominibus expectantibus dominum suum quando revertatur a nuptiis ut cum venerit et pulsaverit confestim aperiant ei
    <verse number="37" style="v"/>beati servi illi quos cum venerit dominus invenerit vigilantes amen dico vobis quod praecinget se et faciet illos discumbere et transiens ministrabit illis
    <verse number="38" style="v"/>et si venerit in secunda vigilia et si in tertia vigilia venerit et ita invenerit beati sunt servi illi
    <verse number="39" style="v"/>hoc autem scitote quia si sciret pater familias qua hora fur veniret vigilaret utique et non sineret perfodiri domum suam
    <verse number="40" style="v"/>et vos estote parati quia qua hora non putatis Filius hominis venit
    <verse number="41" style="v"/>ait autem ei Petrus Domine ad nos dicis hanc parabolam an et ad omnes
    <verse number="42" style="v"/>dixit autem Dominus quis putas est fidelis dispensator et prudens quem constituet dominus super familiam suam ut det illis in tempore tritici mensuram
    <verse number="43" style="v"/>beatus ille servus quem cum venerit dominus invenerit ita facientem
    <verse number="44" style="v"/>vere dico vobis quia supra omnia quae possidet constituet illum
    <verse number="45" style="v"/>quod si dixerit servus ille in corde suo moram facit dominus meus venire et coeperit percutere pueros et ancillas et edere et bibere et inebriari
    <verse number="46" style="v"/>veniet dominus servi illius in die qua non sperat et hora qua nescit et dividet eum partemque eius cum infidelibus ponet
    <verse number="47" style="v"/>ille autem servus qui cognovit voluntatem domini sui et non praeparavit et non fecit secundum voluntatem eius vapulabit multas
    <verse number="48" style="v"/>qui autem non cognovit et fecit digna plagis vapulabit paucis omni autem cui multum datum est multum quaeretur ab eo et cui commendaverunt multum plus petent ab eo
    <verse number="49" style="v"/>ignem veni mittere in terram et quid volo si accendatur
    <verse number="50" style="v"/>baptisma autem habeo baptizari et quomodo coartor usque dum perficiatur
    <verse number="51" style="v"/>putatis quia pacem veni dare in terram non dico vobis sed separationem
    <verse number="52" style="v"/>erunt enim ex hoc quinque in domo una divisi tres in duo et duo in tres
    <verse number="53" style="v"/>dividentur pater in filium et filius in patrem suum mater in filiam et filia in matrem socrus in nurum suam et nurus in socrum suam
    <verse number="54" style="v"/>dicebat autem et ad turbas cum videritis nubem orientem ab occasu statim dicitis nimbus venit et ita fit
    <verse number="55" style="v"/>et cum austrum flantem dicitis quia aestus erit et fit
    <verse number="56" style="v"/>hypocritae faciem terrae et caeli nostis probare hoc autem tempus quomodo non probatis
    <verse number="57" style="v"/>quid autem et a vobis ipsis non iudicatis quod iustum est
    <verse number="58" style="v"/>cum autem vadis cum adversario tuo ad principem in via da operam liberari ab illo ne forte trahat te apud iudicem et iudex tradat te exactori et exactor mittat te in carcerem
    <verse number="59" style="v"/>dico tibi non exies inde donec etiam novissimum minutum reddas
  </para>
  <chapter number="13" style="c"/>
  <para style="p">
    <verse number="1" style="v"/>aderant autem quidam ipso in tempore nuntiantes illi de Galilaeis quorum sanguinem Pilatus miscuit cum sacrificiis eorum
    <verse number="2" style="v"/>et respondens dixit illis putatis quod hii Galilaei prae omnibus Galilaeis peccatores fuerunt quia talia passi sunt
    <verse number="3" style="v"/>non dico vobis sed nisi paenitentiam habueritis omnes similiter peribitis
    <verse number="4" style="v"/>sicut illi decem et octo supra quos cecidit turris in Siloam et occidit eos putatis quia et ipsi debitores fuerunt praeter omnes homines habitantes in Hierusalem
    <verse number="5" style="v"/>non dico vobis sed si non paenitentiam egeritis omnes similiter peribitis
    <verse number="6" style="v"/>dicebat autem hanc similitudinem arborem fici habebat quidam plantatam in vinea sua et venit quaerens fructum in illa et non invenit
    <verse number="7" style="v"/>dixit autem ad cultorem vineae ecce anni tres sunt ex quo venio quaerens fructum in ficulnea hac et non invenio succide ergo illam ut quid etiam terram occupat
    <verse number="8" style="v"/>at ille respondens dixit illi domine dimitte illam et hoc anno usque dum fodiam circa illam et mittam stercora
    <verse number="9" style="v"/>et si quidem fecerit fructum sin autem in futurum succides eam
    <verse number="10" style="v"/>erat autem docens in synagoga eorum sabbatis
    <verse number="11" style="v"/>et ecce mulier quae habebat spiritum infirmitatis annis decem et octo et erat inclinata nec omnino poterat sursum respicere
    <verse number="12" style="v"/>quam cum videret Iesus vocavit ad se et ait illi mulier dimissa es ab infirmitate tua
    <verse number="13" style="v"/>et inposuit illi manus et confestim erecta est et glorificabat Deum
    <verse number="14" style="v"/>respondens autem archisynagogus indignans quia sabbato curasset Iesus dicebat turbae sex dies sunt in quibus oportet operari in his ergo venite et curamini et non in die sabbati
    <verse number="15" style="v"/>respondit autem ad illum Dominus et dixit hypocritae unusquisque vestrum sabbato non solvit bovem suum aut asinum a praesepio et ducit adaquare
    <verse number="16" style="v"/>hanc autem filiam Abrahae quam alligavit Satanas ecce decem et octo annis non oportuit solvi a vinculo isto die sabbati
    <verse number="17" style="v"/>et cum haec diceret erubescebant omnes adversarii eius et omnis populus gaudebat in universis quae gloriose fiebant ab eo
    <verse number="18" style="v"/>dicebat ergo cui simile est regnum Dei et cui simile esse existimabo illud
    <verse number="19" style="v"/>simile est grano sinapis quod acceptum homo misit in hortum suum et crevit et factum est in arborem magnam et volucres caeli requieverunt in ramis eius
    <verse number="20" style="v"/>et iterum dixit cui simile aestimabo regnum Dei
    <verse number="21" style="v"/>simile est fermento quod acceptum mulier abscondit in farinae sata tria donec fermentaretur totum
    <verse number="22" style="v"/>et ibat per civitates et castella docens et iter faciens in Hierusalem
    <verse number="23" style="v"/>ait autem illi quidam Domine si pauci sunt qui salvantur ipse autem dixit ad illos
    <verse number="24" style="v"/>contendite intrare per angustam portam quia multi dico vobis quaerunt intrare et non poterunt
    <verse number="25" style="v"/>cum autem intraverit pater familias et cluserit ostium et incipietis foris stare et pulsare ostium dicentes Domine aperi nobis et respondens dicet vobis nescio vos unde sitis
    <verse number="26" style="v"/>tunc incipietis dicere manducavimus coram te et bibimus et in plateis nostris docuisti
    <verse number="27" style="v"/>et dicet vobis nescio vos unde sitis discedite a me omnes operarii iniquitatis
    <verse number="28" style="v"/>ibi erit fletus et stridor dentium cum videritis Abraham et Isaac et Iacob et omnes prophetas in regno Dei vos autem expelli foras
    <verse number="29" style="v"/>et venient ab oriente et occidente et aquilone et austro et accumbent in regno Dei
    <verse number="30" style="v"/>et ecce sunt novissimi qui erunt primi et sunt primi qui erunt novissimi
    <verse number="31" style="v"/>in ipsa die accesserunt quidam Pharisaeorum dicentes illi exi et vade hinc quia Herodes vult te occidere
    <verse number="32" style="v"/>et ait illis ite dicite vulpi illi ecce eicio daemonia et sanitates perficio hodie et cras et tertia consummor
    <verse number="33" style="v"/>verumtamen oportet me hodie et cras et sequenti ambulare quia non capit prophetam perire extra Hierusalem
    <verse number="34" style="v"/>Hierusalem Hierusalem quae occidis prophetas et lapidas eos qui mittuntur ad te quotiens volui congregare filios tuos quemadmodum avis nidum suum sub pinnis et noluisti
    <verse number="35" style="v"/>ecce relinquitur vobis domus vestra dico autem vobis quia non videbitis me donec veniat cum dicetis benedictus qui venit in nomine Domini
  </para>
  <chapter number="14" style="c"/>
  <para style="p">
    <verse number="1" style="v"/>et factum est cum intraret in domum cuiusdam principis Pharisaeorum sabbato manducare panem et ipsi observabant eum
    <verse number="2" style="v"/>et ecce homo quidam hydropicus erat ante illum
    <verse number="3" style="v"/>et respondens Iesus dixit ad legis peritos et Pharisaeos dicens si licet sabbato curare
    <verse number="4" style="v"/>at illi tacuerunt ipse vero adprehensum sanavit eum ac dimisit
    <verse number="5" style="v"/>et respondens ad illos dixit cuius vestrum asinus aut bos in puteum cadet et non continuo extrahet illum die sabbati
    <verse number="6" style="v"/>et non poterant ad haec respondere illi
    <verse number="7" style="v"/>dicebat autem et ad invitatos parabolam intendens quomodo primos accubitus eligerent dicens ad illos
    <verse number="8" style="v"/>cum invitatus fueris ad nuptias non discumbas in primo loco ne forte honoratior te sit invitatus ab eo
    <verse number="9" style="v"/>et veniens is qui te et illum vocavit dicat tibi da huic locum et tunc incipias cum rubore novissimum locum tenere
    <verse number="10" style="v"/>sed cum vocatus fueris vade recumbe in novissimo loco ut cum venerit qui te invitavit dicat tibi amice ascende superius tunc erit tibi gloria coram simul discumbentibus
    <verse number="11" style="v"/>quia omnis qui se exaltat humiliabitur et qui se humiliat exaltabitur
    <verse number="12" style="v"/>dicebat autem et ei qui se invitaverat cum facis prandium aut cenam noli vocare amicos tuos neque fratres tuos neque cognatos neque vicinos divites ne forte et ipsi te reinvitent et fiat tibi retributio
    <verse number="13" style="v"/>sed cum facis convivium voca pauperes debiles claudos caecos
    <verse number="14" style="v"/>et beatus eris quia non habent retribuere tibi retribuetur enim tibi in resurrectione iustorum
    <verse number="15" style="v"/>haec cum audisset quidam de simul discumbentibus dixit illi beatus qui manducabit panem in regno Dei
    <verse number="16" style="v"/>at ipse dixit ei homo quidam fecit cenam magnam et vocavit multos
    <verse number="17" style="v"/>et misit servum suum hora cenae dicere invitatis ut venirent quia iam parata sunt omnia
    <verse number="18" style="v"/>et coeperunt simul omnes excusare primus dixit ei villam emi et necesse habeo exire et videre illam rogo te habe me excusatum
    <verse number="19" style="v"/>et alter dixit iuga boum emi quinque et eo probare illa rogo te habe me excusatum
    <verse number="20" style="v"/>et alius dixit uxorem duxi et ideo non possum venire
    <verse number="21" style="v"/>et reversus servus nuntiavit haec domino suo tunc iratus pater familias dixit servo suo exi cito in plateas et vicos civitatis et pauperes ac debiles et caecos et claudos introduc huc
    <verse number="22" style="v"/>et ait servus domine factum est ut imperasti et adhuc locus est
    <verse number="23" style="v"/>et ait dominus servo exi in vias et sepes et conpelle intrare ut impleatur domus mea
    <verse number="24" style="v"/>dico autem vobis quod nemo virorum illorum qui vocati sunt gustabit cenam meam
    <verse number="25" style="v"/>ibant autem turbae multae cum eo et conversus dixit ad illos
    <verse number="26" style="v"/>si quis venit ad me et non odit patrem suum et matrem et uxorem et filios et fratres et sorores adhuc autem et animam suam non potest esse meus discipulus
    <verse number="27" style="v"/>et qui non baiulat crucem suam et venit post me non potest esse meus discipulus
    <verse number="28" style="v"/>quis enim ex vobis volens turrem aedificare non prius sedens conputat sumptus qui necessarii sunt si habet ad perficiendum
    <verse number="29" style="v"/>ne posteaquam posuerit fundamentum et non potuerit perficere omnes qui vident incipiant inludere ei
    <verse number="30" style="v"/>dicentes quia hic homo coepit aedificare et non potuit consummare
    <verse number="31" style="v"/>aut qui rex iturus committere bellum adversus alium regem non sedens prius cogitat si possit cum decem milibus occurrere ei qui cum viginti milibus venit ad se
    <verse number="32" style="v"/>alioquin adhuc illo longe agente legationem mittens rogat ea quae pacis sunt
    <verse number="33" style="v"/>sic ergo omnis ex vobis qui non renuntiat omnibus quae possidet non potest meus esse discipulus
    <verse number="34" style="v"/>bonum est sal si autem sal quoque evanuerit in quo condietur
    <verse number="35" style="v"/>neque in terram neque in sterquilinium utile est sed foras mittetur qui habet aures audiendi audiat
  </para>
  <chapter number="15" style="c"/>
  <para style="p">
    <verse number="1" style="v"/>erant autem adpropinquantes ei publicani et peccatores ut audirent illum
    <verse number="2" style="v"/>et murmurabant Pharisaei et scribae dicentes quia hic peccatores recipit et manducat cum illis
    <verse number="3" style="v"/>et ait ad illos parabolam istam dicens
    <verse number="4" style="v"/>quis ex vobis homo qui habet centum oves et si perdiderit unam ex illis nonne dimittit nonaginta novem in deserto et vadit ad illam quae perierat donec inveniat illam
    <verse number="5" style="v"/>et cum invenerit eam inponit in umeros suos gaudens
    <verse number="6" style="v"/>et veniens domum convocat amicos et vicinos dicens illis congratulamini mihi quia inveni ovem meam quae perierat
    <verse number="7" style="v"/>dico vobis quod ita gaudium erit in caelo super uno peccatore paenitentiam habente quam super nonaginta novem iustis qui non indigent paenitentia
    <verse number="8" style="v"/>aut quae mulier habens dragmas decem si perdiderit dragmam unam nonne accendit lucernam et everrit domum et quaerit diligenter donec inveniat
    <verse number="9" style="v"/>et cum invenerit convocat amicas et vicinas dicens congratulamini mihi quia inveni dragmam quam perdideram
    <verse number="10" style="v"/>ita dico vobis gaudium erit coram angelis Dei super uno peccatore paenitentiam agente
    <verse number="11" style="v"/>ait autem homo quidam habuit duos filios
    <verse number="12" style="v"/>et dixit adulescentior ex illis patri pater da mihi portionem substantiae quae me contingit et divisit illis substantiam
    <verse number="13" style="v"/>et non post multos dies congregatis omnibus adulescentior filius peregre profectus est in regionem longinquam et ibi dissipavit substantiam suam vivendo luxuriose
    <verse number="14" style="v"/>et postquam omnia consummasset facta est fames valida in regione illa et ipse coepit egere
    <verse number="15" style="v"/>et abiit et adhesit uni civium regionis illius et misit illum in villam suam ut pasceret porcos
    <verse number="16" style="v"/>et cupiebat implere ventrem suum de siliquis quas porci manducabant et nemo illi dabat
    <verse number="17" style="v"/>in se autem reversus dixit quanti mercennarii patris mei abundant panibus ego autem hic fame pereo
    <verse number="18" style="v"/>surgam et ibo ad patrem meum et dicam illi pater peccavi in caelum et coram te
    <verse number="19" style="v"/>et iam non sum dignus vocari filius tuus fac me sicut unum de mercennariis tuis
    <verse number="20" style="v"/>et surgens venit ad patrem suum cum autem adhuc longe esset vidit illum pater ipsius et misericordia motus est et adcurrens cecidit supra collum eius et osculatus est illum
    <verse number="21" style="v"/>dixitque ei filius pater peccavi in caelum et coram te iam non sum dignus vocari filius tuus
    <verse number="22" style="v"/>dixit autem pater ad servos suos cito proferte stolam primam et induite illum et date anulum in manum eius et calciamenta in pedes
    <verse number="23" style="v"/>et adducite vitulum saginatum et occidite et manducemus et epulemur
    <verse number="24" style="v"/>quia hic filius meus mortuus erat et revixit perierat et inventus est et coeperunt epulari
    <verse number="25" style="v"/>erat autem filius eius senior in agro et cum veniret et adpropinquaret domui audivit symphoniam et chorum
    <verse number="26" style="v"/>et vocavit unum de servis et interrogavit quae haec essent
    <verse number="27" style="v"/>isque dixit illi frater tuus venit et occidit pater tuus vitulum saginatum quia salvum illum recepit
    <verse number="28" style="v"/>indignatus est autem et nolebat introire pater ergo illius egressus coepit rogare illum
    <verse number="29" style="v"/>at ille respondens dixit patri suo ecce tot annis servio tibi et numquam mandatum tuum praeterii et numquam dedisti mihi hedum ut cum amicis meis epularer
    <verse number="30" style="v"/>sed postquam filius tuus hic qui devoravit substantiam suam cum meretricibus venit occidisti illi vitulum saginatum
    <verse number="31" style="v"/>at ipse dixit illi fili tu semper mecum es et omnia mea tua sunt
    <verse number="32" style="v"/>epulari autem et gaudere oportebat quia frater tuus hic mortuus erat et revixit perierat et inventus est
  </para>
  <chapter number="16" style="c"/>
  <para style="p">
    <verse number="1" style="v"/>dicebat autem et ad discipulos suos homo quidam erat dives qui habebat vilicum et hic diffamatus est apud illum quasi dissipasset bona ipsius
    <verse number="2" style="v"/>et vocavit illum et ait illi quid hoc audio de te redde rationem vilicationis tuae iam enim non poteris vilicare
    <verse number="3" style="v"/>ait autem vilicus intra se quid faciam quia dominus meus aufert a me vilicationem fodere non valeo mendicare erubesco
    <verse number="4" style="v"/>scio quid faciam ut cum amotus fuero a vilicatione recipiant me in domos suas
    <verse number="5" style="v"/>convocatis itaque singulis debitoribus domini sui dicebat primo quantum debes domino meo
    <verse number="6" style="v"/>at ille dixit centum cados olei dixitque illi accipe cautionem tuam et sede cito scribe quinquaginta
    <verse number="7" style="v"/>deinde alio dixit tu vero quantum debes qui ait centum choros tritici ait illi accipe litteras tuas et scribe octoginta
    <verse number="8" style="v"/>et laudavit dominus vilicum iniquitatis quia prudenter fecisset quia filii huius saeculi prudentiores filiis lucis in generatione sua sunt
    <verse number="9" style="v"/>et ego vobis dico facite vobis amicos de mamona iniquitatis ut cum defeceritis recipiant vos in aeterna tabernacula
    <verse number="10" style="v"/>qui fidelis est in minimo et in maiori fidelis est et qui in modico iniquus est et in maiori iniquus est
    <verse number="11" style="v"/>si ergo in iniquo mamona fideles non fuistis quod verum est quis credet vobis
    <verse number="12" style="v"/>et si in alieno fideles non fuistis quod vestrum est quis dabit vobis
    <verse number="13" style="v"/>nemo servus potest duobus dominis servire aut enim unum odiet et alterum diliget aut uni adherebit et alterum contemnet non potestis Deo servire et mamonae
    <verse number="14" style="v"/>audiebant autem omnia haec Pharisaei qui erant avari et deridebant illum
    <verse number="15" style="v"/>et ait illis vos estis qui iustificatis vos coram hominibus Deus autem novit corda vestra quia quod hominibus altum est abominatio est ante Deum
    <verse number="16" style="v"/>lex et prophetae usque ad Iohannem ex eo regnum Dei evangelizatur et omnis in illud vim facit
    <verse number="17" style="v"/>facilius est autem caelum et terram praeterire quam de lege unum apicem cadere
    <verse number="18" style="v"/>omnis qui dimittit uxorem suam et ducit alteram moechatur et qui dimissam a viro ducit moechatur
    <verse number="19" style="v"/>homo quidam erat dives et induebatur purpura et bysso et epulabatur cotidie splendide
    <verse number="20" style="v"/>et erat quidam mendicus nomine Lazarus qui iacebat ad ianuam eius ulceribus plenus
    <verse number="21" style="v"/>cupiens saturari de micis quae cadebant de mensa divitis sed et canes veniebant et lingebant ulcera eius
    <verse number="22" style="v"/>factum est autem ut moreretur mendicus et portaretur ab angelis in sinum Abrahae mortuus est autem et dives et sepultus est in inferno
    <verse number="23" style="v"/>elevans oculos suos cum esset in tormentis videbat Abraham a longe et Lazarum in sinu eius
    <verse number="24" style="v"/>et ipse clamans dixit pater Abraham miserere mei et mitte Lazarum ut intinguat extremum digiti sui in aqua ut refrigeret linguam meam quia crucior in hac flamma
    <verse number="25" style="v"/>et dixit illi Abraham fili recordare quia recepisti bona in vita tua et Lazarus similiter mala nunc autem hic consolatur tu vero cruciaris
    <verse number="26" style="v"/>et in his omnibus inter nos et vos chasma magnum firmatum est ut hii qui volunt hinc transire ad vos non possint neque inde huc transmeare
    <verse number="27" style="v"/>et ait rogo ergo te pater ut mittas eum in domum patris mei
    <verse number="28" style="v"/>habeo enim quinque fratres ut testetur illis ne et ipsi veniant in locum hunc tormentorum
    <verse number="29" style="v"/>et ait illi Abraham habent Mosen et prophetas audiant illos
    <verse number="30" style="v"/>at ille dixit non pater Abraham sed si quis ex mortuis ierit ad eos paenitentiam agent
    <verse number="31" style="v"/>ait autem illi si Mosen et prophetas non audiunt neque si quis ex mortuis resurrexerit credent
  </para>
  <chapter number="17" style="c"/>
  <para style="p">
    <verse number="1" style="v"/>et ad discipulos suos ait inpossibile est ut non veniant scandala vae autem illi per quem veniunt
    <verse number="2" style="v"/>utilius est illi si lapis molaris inponatur circa collum eius et proiciatur in mare quam ut scandalizet unum de pusillis istis
    <verse number="3" style="v"/>adtendite vobis si peccaverit frater tuus increpa illum et si paenitentiam egerit dimitte illi
    <verse number="4" style="v"/>et si septies in die peccaverit in te et septies in die conversus fuerit ad te dicens paenitet me dimitte illi
    <verse number="5" style="v"/>et dixerunt apostoli Domino adauge nobis fidem
    <verse number="6" style="v"/>dixit autem Dominus si haberetis fidem sicut granum sinapis diceretis huic arbori moro eradicare et transplantare in mare et oboediret vobis
    <verse number="7" style="v"/>quis autem vestrum habens servum arantem aut pascentem qui regresso de agro dicet illi statim transi recumbe
    <verse number="8" style="v"/>et non dicet ei para quod cenem et praecinge te et ministra mihi donec manducem et bibam et post haec tu manducabis et bibes
    <verse number="9" style="v"/>numquid gratiam habet servo illi quia fecit quae sibi imperaverat non puto
    <verse number="10" style="v"/>sic et vos cum feceritis omnia quae praecepta sunt vobis dicite servi inutiles sumus quod debuimus facere fecimus
    <verse number="11" style="v"/>et factum est dum iret in Hierusalem transiebat per mediam Samariam et Galilaeam
    <verse number="12" style="v"/>et cum ingrederetur quoddam castellum occurrerunt ei decem viri leprosi qui steterunt a longe
    <verse number="13" style="v"/>et levaverunt vocem dicentes Iesu praeceptor miserere nostri
    <verse number="14" style="v"/>quos ut vidit dixit ite ostendite vos sacerdotibus et factum est dum irent mundati sunt
    <verse number="15" style="v"/>unus autem ex illis ut vidit quia mundatus est regressus est cum magna voce magnificans Deum
    <verse number="16" style="v"/>et cecidit in faciem ante pedes eius gratias agens et hic erat Samaritanus
    <verse number="17" style="v"/>respondens autem Iesus dixit nonne decem mundati sunt et novem ubi sunt
    <verse number="18" style="v"/>non est inventus qui rediret et daret gloriam Deo nisi hic alienigena
    <verse number="19" style="v"/>et ait illi surge vade quia fides tua te salvum fecit
    <verse number="20" style="v"/>interrogatus autem a Pharisaeis quando venit regnum Dei respondit eis et dixit non venit regnum Dei cum observatione
    <verse number="21" style="v"/>neque dicent ecce hic aut ecce illic ecce enim regnum Dei intra vos est
    <verse number="22" style="v"/>et ait ad discipulos venient dies quando desideretis videre unum diem Filii hominis et non videbitis
    <verse number="23" style="v"/>et dicent vobis ecce hic ecce illic nolite ire neque sectemini
    <verse number="24" style="v"/>nam sicut fulgur coruscans de sub caelo in ea quae sub caelo sunt fulget ita erit Filius hominis in die sua
    <verse number="25" style="v"/>primum autem oportet illum multa pati et reprobari a generatione hac
    <verse number="26" style="v"/>et sicut factum est in diebus Noe ita erit et in diebus Filii hominis
    <verse number="27" style="v"/>edebant et bibebant uxores ducebant et dabantur ad nuptias usque in diem qua intravit Noe in arcam et venit diluvium et perdidit omnes
    <verse number="28" style="v"/>similiter sicut factum est in diebus Loth edebant et bibebant emebant et vendebant plantabant aedificabant
    <verse number="29" style="v"/>qua die autem exiit Loth a Sodomis pluit ignem et sulphur de caelo et omnes perdidit
    <verse number="30" style="v"/>secundum haec erit qua die Filius hominis revelabitur
    <verse number="31" style="v"/>in illa hora qui fuerit in tecto et vasa eius in domo ne descendat tollere illa et qui in agro similiter non redeat retro
    <verse number="32" style="v"/>memores estote uxoris Loth
    <verse number="33" style="v"/>quicumque quaesierit animam suam salvare perdet illam et qui perdiderit illam vivificabit eam
    <verse number="34" style="v"/>dico vobis illa nocte erunt duo in lecto uno unus adsumetur et alter relinquetur
    <verse number="35" style="v"/>duae erunt molentes in unum una adsumetur et altera relinquetur duo in agro unus adsumetur et alter relinquetur
    <verse number="36" style="v"/>respondentes dicunt illi ubi Domine
    <verse number="37" style="v"/>qui dixit eis ubicumque fuerit corpus illuc congregabuntur aquilae
  </para>
  <chapter number="18" style="c"/>
  <para style="p">
    <verse number="1" style="v"/>dicebat autem et parabolam ad illos quoniam oportet semper orare et non deficere
    <verse number="2" style="v"/>dicens iudex quidam erat in quadam civitate qui Deum non timebat et hominem non verebatur
    <verse number="3" style="v"/>vidua autem quaedam erat in civitate illa et veniebat ad eum dicens vindica me de adversario meo
    <verse number="4" style="v"/>et nolebat per multum tempus post haec autem dixit intra se et si Deum non timeo nec hominem revereor
    <verse number="5" style="v"/>tamen quia molesta est mihi haec vidua vindicabo illam ne in novissimo veniens suggillet me
    <verse number="6" style="v"/>ait autem Dominus audite quid iudex iniquitatis dicit
    <verse number="7" style="v"/>Deus autem non faciet vindictam electorum suorum clamantium ad se die ac nocte et patientiam habebit in illis
    <verse number="8" style="v"/>dico vobis quia cito faciet vindictam illorum verumtamen Filius hominis veniens putas inveniet fidem in terra
    <verse number="9" style="v"/>dixit autem et ad quosdam qui in se confidebant tamquam iusti et aspernabantur ceteros parabolam istam
    <verse number="10" style="v"/>duo homines ascenderunt in templum ut orarent unus Pharisaeus et alter publicanus
    <verse number="11" style="v"/>Pharisaeus stans haec apud se orabat Deus gratias ago tibi quia non sum sicut ceteri hominum raptores iniusti adulteri vel ut etiam hic publicanus
    <verse number="12" style="v"/>ieiuno bis in sabbato decimas do omnium quae possideo
    <verse number="13" style="v"/>et publicanus a longe stans nolebat nec oculos ad caelum levare sed percutiebat pectus suum dicens Deus propitius esto mihi peccatori
    <verse number="14" style="v"/>dico vobis descendit hic iustificatus in domum suam ab illo quia omnis qui se exaltat humiliabitur et qui se humiliat exaltabitur
    <verse number="15" style="v"/>adferebant autem ad illum et infantes ut eos tangeret quod cum viderent discipuli increpabant illos
    <verse number="16" style="v"/>Iesus autem convocans illos dixit sinite pueros venire ad me et nolite eos vetare talium est enim regnum Dei
    <verse number="17" style="v"/>amen dico vobis quicumque non acceperit regnum Dei sicut puer non intrabit in illud
    <verse number="18" style="v"/>et interrogavit eum quidam princeps dicens magister bone quid faciens vitam aeternam possidebo
    <verse number="19" style="v"/>dixit autem ei Iesus quid me dicis bonum nemo bonus nisi solus Deus
    <verse number="20" style="v"/>mandata nosti non occides non moechaberis non furtum facies non falsum testimonium dices honora patrem tuum et matrem
    <verse number="21" style="v"/>qui ait haec omnia custodivi a iuventute mea
    <verse number="22" style="v"/>quo audito Iesus ait ei adhuc unum tibi deest omnia quaecumque habes vende et da pauperibus et habebis thesaurum in caelo et veni sequere me
    <verse number="23" style="v"/>his ille auditis contristatus est quia dives erat valde
    <verse number="24" style="v"/>videns autem illum Iesus tristem factum dixit quam difficile qui pecunias habent in regnum Dei intrabunt
    <verse number="25" style="v"/>facilius est enim camelum per foramen acus transire quam divitem intrare in regnum Dei
    <verse number="26" style="v"/>et dixerunt qui audiebant et quis potest salvus fieri
    <verse number="27" style="v"/>ait illis quae inpossibilia sunt apud homines possibilia sunt apud Deum
    <verse number="28" style="v"/>ait autem Petrus ecce nos dimisimus omnia et secuti sumus te
    <verse number="29" style="v"/>qui dixit eis amen dico vobis nemo est qui reliquit domum aut parentes aut fratres aut uxorem aut filios propter regnum Dei
    <verse number="30" style="v"/>et non recipiat multo plura in hoc tempore et in saeculo venturo vitam aeternam
    <verse number="31" style="v"/>adsumpsit autem Iesus duodecim et ait illis ecce ascendimus Hierosolyma et consummabuntur omnia quae scripta sunt per prophetas de Filio hominis
    <verse number="32" style="v"/>tradetur enim gentibus et inludetur et flagellabitur et conspuetur
    <verse number="33" style="v"/>et postquam flagellaverint occident eum et die tertia resurget
    <verse number="34" style="v"/>et ipsi nihil horum intellexerunt et erat verbum istud absconditum ab eis et non intellegebant quae dicebantur
    <verse number="35" style="v"/>factum est autem cum adpropinquaret Hiericho caecus quidam sedebat secus viam mendicans
    <verse number="36" style="v"/>et cum audiret turbam praetereuntem interrogabat quid hoc esset
    <verse number="37" style="v"/>dixerunt autem ei quod Iesus Nazarenus transiret
    <verse number="38" style="v"/>et clamavit dicens Iesu Fili David miserere mei
    <verse number="39" style="v"/>et qui praeibant increpabant eum ut taceret ipse vero multo magis clamabat Fili David miserere mei
    <verse number="40" style="v"/>stans autem Iesus iussit illum adduci ad se et cum adpropinquasset interrogavit illum
    <verse number="41" style="v"/>dicens quid tibi vis faciam at ille dixit Domine ut videam
    <verse number="42" style="v"/>et Iesus dixit illi respice fides tua te salvum fecit
    <verse number="43" style="v"/>et confestim vidit et sequebatur illum magnificans Deum et omnis plebs ut vidit dedit laudem Deo
  </para>
  <chapter number="19" style="c"/>
  <para style="p">
    <verse number="1" style="v"/>et ingressus perambulabat Hiericho
    <verse number="2" style="v"/>et ecce vir nomine Zaccheus et hic erat princeps publicanorum et ipse dives
    <verse number="3" style="v"/>et quaerebat videre Iesum quis esset et non poterat prae turba quia statura pusillus erat
    <verse number="4" style="v"/>et praecurrens ascendit in arborem sycomorum ut videret illum quia inde erat transiturus
    <verse number="5" style="v"/>et cum venisset ad locum suspiciens Iesus vidit illum et dixit ad eum Zacchee festinans descende quia hodie in domo tua oportet me manere
    <verse number="6" style="v"/>et festinans descendit et excepit illum gaudens
    <verse number="7" style="v"/>et cum viderent omnes murmurabant dicentes quod ad hominem peccatorem devertisset
    <verse number="8" style="v"/>stans autem Zaccheus dixit ad Dominum ecce dimidium bonorum meorum Domine do pauperibus et si quid aliquem defraudavi reddo quadruplum
    <verse number="9" style="v"/>ait Iesus ad eum quia hodie salus domui huic facta est eo quod et ipse filius sit Abrahae
    <verse number="10" style="v"/>venit enim Filius hominis quaerere et salvum facere quod perierat
    <verse number="11" style="v"/>haec illis audientibus adiciens dixit parabolam eo quod esset prope Hierusalem et quia existimarent quod confestim regnum Dei manifestaretur
    <verse number="12" style="v"/>dixit ergo homo quidam nobilis abiit in regionem longinquam accipere sibi regnum et reverti
    <verse number="13" style="v"/>vocatis autem decem servis suis dedit illis decem mnas et ait ad illos negotiamini dum venio
    <verse number="14" style="v"/>cives autem eius oderant illum et miserunt legationem post illum dicentes nolumus hunc regnare super nos
    <verse number="15" style="v"/>et factum est ut rediret accepto regno et iussit vocari servos quibus dedit pecuniam ut sciret quantum quisque negotiatus esset
    <verse number="16" style="v"/>venit autem primus dicens domine mna tua decem mnas adquisivit
    <verse number="17" style="v"/>et ait illi euge bone serve quia in modico fidelis fuisti eris potestatem habens supra decem civitates
    <verse number="18" style="v"/>et alter venit dicens domine mna tua fecit quinque mnas
    <verse number="19" style="v"/>et huic ait et tu esto supra quinque civitates
    <verse number="20" style="v"/>et alter venit dicens domine ecce mna tua quam habui repositam in sudario
    <verse number="21" style="v"/>timui enim te quia homo austeris es tollis quod non posuisti et metis quod non seminasti
    <verse number="22" style="v"/>dicit ei de ore tuo te iudico serve nequam sciebas quod ego austeris homo sum tollens quod non posui et metens quod non seminavi
    <verse number="23" style="v"/>et quare non dedisti pecuniam meam ad mensam et ego veniens cum usuris utique exegissem illud
    <verse number="24" style="v"/>et adstantibus dixit auferte ab illo mnam et date illi qui decem mnas habet
    <verse number="25" style="v"/>et dixerunt ei domine habet decem mnas
    <verse number="26" style="v"/>dico autem vobis quia omni habenti dabitur ab eo autem qui non habet et quod habet auferetur ab eo
    <verse number="27" style="v"/>verumtamen inimicos meos illos qui noluerunt me regnare super se adducite huc et interficite ante me
    <verse number="28" style="v"/>et his dictis praecedebat ascendens in Hierosolyma
    <verse number="29" style="v"/>et factum est cum adpropinquasset ad Bethfage et Bethania ad montem qui vocatur Oliveti misit duos discipulos suos
    <verse number="30" style="v"/>dicens ite in castellum quod contra est in quod introeuntes invenietis pullum asinae alligatum cui nemo umquam hominum sedit solvite illum et adducite
    <verse number="31" style="v"/>et si quis vos interrogaverit quare solvitis sic dicetis ei quia Dominus operam eius desiderat
    <verse number="32" style="v"/>abierunt autem qui missi erant et invenerunt sicut dixit illis stantem pullum
    <verse number="33" style="v"/>solventibus autem illis pullum dixerunt domini eius ad illos quid solvitis pullum
    <verse number="34" style="v"/>at illi dixerunt quia Dominus eum necessarium habet
    <verse number="35" style="v"/>et duxerunt illum ad Iesum et iactantes vestimenta sua supra pullum inposuerunt Iesum
    <verse number="36" style="v"/>eunte autem illo substernebant vestimenta sua in via
    <verse number="37" style="v"/>et cum adpropinquaret iam ad descensum montis Oliveti coeperunt omnes turbae discentium gaudentes laudare Deum voce magna super omnibus quas viderant virtutibus
    <verse number="38" style="v"/>dicentes benedictus qui venit rex in nomine Domini pax in caelo et gloria in excelsis
    <verse number="39" style="v"/>et quidam Pharisaeorum de turbis dixerunt ad illum magister increpa discipulos tuos
    <verse number="40" style="v"/>quibus ipse ait dico vobis quia si hii tacuerint lapides clamabunt
    <verse number="41" style="v"/>et ut adpropinquavit videns civitatem flevit super illam dicens
    <verse number="42" style="v"/>quia si cognovisses et tu et quidem in hac die tua quae ad pacem tibi nunc autem abscondita sunt ab oculis tuis
    <verse number="43" style="v"/>quia venient dies in te et circumdabunt te inimici tui vallo et circumdabunt te et coangustabunt te undique
    <verse number="44" style="v"/>ad terram prosternent te et filios qui in te sunt et non relinquent in te lapidem super lapidem eo quod non cognoveris tempus visitationis tuae
    <verse number="45" style="v"/>et ingressus in templum coepit eicere vendentes in illo et ementes
    <verse number="46" style="v"/>dicens illis scriptum est quia domus mea domus orationis est vos autem fecistis illam speluncam latronum
    <verse number="47" style="v"/>et erat docens cotidie in templo principes autem sacerdotum et scribae et principes plebis quaerebant illum perdere
    <verse number="48" style="v"/>et non inveniebant quid facerent illi omnis enim populus suspensus erat audiens illum
  </para>
  <chapter number="20" style="c"/>
  <para style="p">
    <verse number="1" style="v"/>et factum est in una dierum docente illo populum in templo et evangelizante convenerunt principes sacerdotum et scribae cum senioribus
    <verse number="2" style="v"/>et aiunt dicentes ad illum dic nobis in qua potestate haec facis aut quis est qui dedit tibi hanc potestatem
    <verse number="3" style="v"/>respondens autem dixit ad illos interrogabo vos et ego verbum respondete mihi
    <verse number="4" style="v"/>baptismum Iohannis de caelo erat an ex hominibus
    <verse number="5" style="v"/>at illi cogitabant inter se dicentes quia si dixerimus de caelo dicet quare ergo non credidistis illi
    <verse number="6" style="v"/>si autem dixerimus ex hominibus plebs universa lapidabit nos certi sunt enim Iohannem prophetam esse
    <verse number="7" style="v"/>et responderunt se nescire unde esset
    <verse number="8" style="v"/>et Iesus ait illis neque ego dico vobis in qua potestate haec facio
    <verse number="9" style="v"/>coepit autem dicere ad plebem parabolam hanc homo plantavit vineam et locavit eam colonis et ipse peregre fuit multis temporibus
    <verse number="10" style="v"/>et in tempore misit ad cultores servum ut de fructu vineae darent illi qui caesum dimiserunt eum inanem
    <verse number="11" style="v"/>et addidit alterum servum mittere illi autem hunc quoque caedentes et adficientes contumelia dimiserunt inanem
    <verse number="12" style="v"/>et addidit tertium mittere qui et illum vulnerantes eiecerunt
    <verse number="13" style="v"/>dixit autem dominus vineae quid faciam mittam filium meum dilectum forsitan cum hunc viderint verebuntur
    <verse number="14" style="v"/>quem cum vidissent coloni cogitaverunt inter se dicentes hic est heres occidamus illum ut nostra fiat hereditas
    <verse number="15" style="v"/>et eiectum illum extra vineam occiderunt quid ergo faciet illis dominus vineae
    <verse number="16" style="v"/>veniet et perdet colonos istos et dabit vineam aliis quo audito dixerunt illi absit
    <verse number="17" style="v"/>ille autem aspiciens eos ait quid est ergo hoc quod scriptum est lapidem quem reprobaverunt aedificantes hic factus est in caput anguli
    <verse number="18" style="v"/>omnis qui ceciderit supra illum lapidem conquassabitur supra quem autem ceciderit comminuet illum
    <verse number="19" style="v"/>et quaerebant principes sacerdotum et scribae mittere in illum manus illa hora et timuerunt populum cognoverunt enim quod ad ipsos dixerit similitudinem istam
    <verse number="20" style="v"/>et observantes miserunt insidiatores qui se iustos simularent ut caperent eum in sermone et traderent illum principatui et potestati praesidis
    <verse number="21" style="v"/>et interrogaverunt illum dicentes magister scimus quia recte dicis et doces et non accipis personam sed in veritate viam Dei doces
    <verse number="22" style="v"/>licet nobis dare tributum Caesari an non
    <verse number="23" style="v"/>considerans autem dolum illorum dixit ad eos quid me temptatis
    <verse number="24" style="v"/>ostendite mihi denarium cuius habet imaginem et inscriptionem respondentes dixerunt Caesaris
    <verse number="25" style="v"/>et ait illis reddite ergo quae Caesaris sunt Caesari et quae Dei sunt Deo
    <verse number="26" style="v"/>et non potuerunt verbum eius reprehendere coram plebe et mirati in responso eius tacuerunt
    <verse number="27" style="v"/>accesserunt autem quidam Sadducaeorum qui negant esse resurrectionem et interrogaverunt eum
    <verse number="28" style="v"/>dicentes magister Moses scripsit nobis si frater alicuius mortuus fuerit habens uxorem et hic sine filiis fuerit ut accipiat eam frater eius uxorem et suscitet semen fratri suo
    <verse number="29" style="v"/>septem ergo fratres erant et primus accepit uxorem et mortuus est sine filiis
    <verse number="30" style="v"/>et sequens accepit illam et ipse mortuus est sine filio
    <verse number="31" style="v"/>et tertius accepit illam similiter et omnes septem et non reliquerunt semen et mortui sunt
    <verse number="32" style="v"/>novissima omnium mortua est et mulier
    <verse number="33" style="v"/>in resurrectione ergo cuius eorum erit uxor siquidem septem habuerunt eam uxorem
    <verse number="34" style="v"/>et ait illis Iesus filii saeculi huius nubunt et traduntur ad nuptias
    <verse number="35" style="v"/>illi autem qui digni habebuntur saeculo illo et resurrectione ex mortuis neque nubunt neque ducunt uxores
    <verse number="36" style="v"/>neque enim ultra mori poterunt aequales enim angelis sunt et filii sunt Dei cum sint filii resurrectionis
    <verse number="37" style="v"/>quia vero resurgant mortui et Moses ostendit secus rubum sicut dicit Dominum Deum Abraham et Deum Isaac et Deum Iacob
    <verse number="38" style="v"/>Deus autem non est mortuorum sed vivorum omnes enim vivunt ei
    <verse number="39" style="v"/>respondentes autem quidam scribarum dixerunt magister bene dixisti
    <verse number="40" style="v"/>et amplius non audebant eum quicquam interrogare
    <verse number="41" style="v"/>dixit autem ad illos quomodo dicunt Christum Filium David esse
    <verse number="42" style="v"/>et ipse David dicit in libro Psalmorum dixit Dominus Domino meo sede a dextris meis
    <verse number="43" style="v"/>donec ponam inimicos tuos scabillum pedum tuorum
    <verse number="44" style="v"/>David ergo Dominum illum vocat et quomodo filius eius est
    <verse number="45" style="v"/>audiente autem omni populo dixit discipulis suis
    <verse number="46" style="v"/>adtendite a scribis qui volunt ambulare in stolis et amant salutationes in foro et primas cathedras in synagogis et primos discubitus in conviviis
    <verse number="47" style="v"/>qui devorant domos viduarum simulantes longam orationem hii accipient damnationem maiorem
  </para>
  <chapter number="21" style="c"/>
  <para style="p">
    <verse number="1" style="v"/>respiciens autem vidit eos qui mittebant munera sua in gazofilacium divites
    <verse number="2" style="v"/>vidit autem et quandam viduam pauperculam mittentem aera minuta duo
    <verse number="3" style="v"/>et dixit vere dico vobis quia vidua haec pauper plus quam omnes misit
    <verse number="4" style="v"/>nam omnes hii ex abundanti sibi miserunt in munera Dei haec autem ex eo quod deest illi omnem victum suum quem habuit misit
    <verse number="5" style="v"/>et quibusdam dicentibus de templo quod lapidibus bonis et donis ornatum esset dixit
    <verse number="6" style="v"/>haec quae videtis venient dies in quibus non relinquetur lapis super lapidem qui non destruatur
    <verse number="7" style="v"/>interrogaverunt autem illum dicentes praeceptor quando haec erunt et quod signum cum fieri incipient
    <verse number="8" style="v"/>qui dixit videte ne seducamini multi enim venient in nomine meo dicentes quia ego sum et tempus adpropinquavit nolite ergo ire post illos
    <verse number="9" style="v"/>cum autem audieritis proelia et seditiones nolite terreri oportet primum haec fieri sed non statim finis
    <verse number="10" style="v"/>tunc dicebat illis surget gens contra gentem et regnum adversus regnum
    <verse number="11" style="v"/>terraemotus magni erunt per loca et pestilentiae et fames terroresque de caelo et signa magna erunt
    <verse number="12" style="v"/>sed ante haec omnia inicient vobis manus suas et persequentur tradentes in synagogas et custodias trahentes ad reges et praesides propter nomen meum
    <verse number="13" style="v"/>continget autem vobis in testimonium
    <verse number="14" style="v"/>ponite ergo in cordibus vestris non praemeditari quemadmodum respondeatis
    <verse number="15" style="v"/>ego enim dabo vobis os et sapientiam cui non poterunt resistere et contradicere omnes adversarii vestri
    <verse number="16" style="v"/>trademini autem a parentibus et fratribus et cognatis et amicis et morte adficient ex vobis
    <verse number="17" style="v"/>et eritis odio omnibus propter nomen meum
    <verse number="18" style="v"/>et capillus de capite vestro non peribit
    <verse number="19" style="v"/>in patientia vestra possidebitis animas vestras
    <verse number="20" style="v"/>cum autem videritis circumdari ab exercitu Hierusalem tunc scitote quia adpropinquavit desolatio eius
    <verse number="21" style="v"/>tunc qui in Iudaea sunt fugiant in montes et qui in medio eius discedant et qui in regionibus non intrent in eam
    <verse number="22" style="v"/>quia dies ultionis hii sunt ut impleantur omnia quae scripta sunt
    <verse number="23" style="v"/>vae autem praegnatibus et nutrientibus in illis diebus erit enim pressura magna supra terram et ira populo huic
    <verse number="24" style="v"/>et cadent in ore gladii et captivi ducentur in omnes gentes et Hierusalem calcabitur a gentibus donec impleantur tempora nationum
    <verse number="25" style="v"/>et erunt signa in sole et luna et stellis et in terris pressura gentium prae confusione sonitus maris et fluctuum
    <verse number="26" style="v"/>arescentibus hominibus prae timore et expectatione quae supervenient universo orbi nam virtutes caelorum movebuntur
    <verse number="27" style="v"/>et tunc videbunt Filium hominis venientem in nube cum potestate magna et maiestate
    <verse number="28" style="v"/>his autem fieri incipientibus respicite et levate capita vestra quoniam adpropinquat redemptio vestra
    <verse number="29" style="v"/>et dixit illis similitudinem videte ficulneam et omnes arbores
    <verse number="30" style="v"/>cum producunt iam ex se fructum scitis quoniam prope est aestas
    <verse number="31" style="v"/>ita et vos cum videritis haec fieri scitote quoniam prope est regnum Dei
    <verse number="32" style="v"/>amen dico vobis quia non praeteribit generatio haec donec omnia fiant
    <verse number="33" style="v"/>caelum et terra transibunt verba autem mea non transient
    <verse number="34" style="v"/>adtendite autem vobis ne forte graventur corda vestra in crapula et ebrietate et curis huius vitae et superveniat in vos repentina dies illa
    <verse number="35" style="v"/>tamquam laqueus enim superveniet in omnes qui sedent super faciem omnis terrae
    <verse number="36" style="v"/>vigilate itaque omni tempore orantes ut digni habeamini fugere ista omnia quae futura sunt et stare ante Filium hominis
    <verse number="37" style="v"/>erat autem diebus docens in templo noctibus vero exiens morabatur in monte qui vocatur Oliveti
    <verse number="38" style="v"/>et omnis populus manicabat ad eum in templo audire eum
  </para>
  <chapter number="22" style="c"/>
  <para style="p">
    <verse number="1" style="v"/>adpropinquabat autem dies festus azymorum qui dicitur pascha
    <verse number="2" style="v"/>et quaerebant principes sacerdotum et scribae quomodo eum interficerent timebant vero plebem
    <verse number="3" style="v"/>intravit autem Satanas in Iudam qui cognominatur Scarioth unum de duodecim
    <verse number="4" style="v"/>et abiit et locutus est cum principibus sacerdotum et magistratibus quemadmodum illum traderet eis
    <verse number="5" style="v"/>et gavisi sunt et pacti sunt pecuniam illi dare
    <verse number="6" style="v"/>et spopondit et quaerebat oportunitatem ut traderet illum sine turbis
    <verse number="7" style="v"/>venit autem dies azymorum in qua necesse erat occidi pascha
    <verse number="8" style="v"/>et misit Petrum et Iohannem dicens euntes parate nobis pascha ut manducemus
    <verse number="9" style="v"/>at illi dixerunt ubi vis paremus
    <verse number="10" style="v"/>et dixit ad eos ecce introeuntibus vobis in civitatem occurret vobis homo amphoram aquae portans sequimini eum in domum in qua intrat
    <verse number="11" style="v"/>et dicetis patri familias domus dicit tibi magister ubi est diversorium ubi pascha cum discipulis meis manducem
    <verse number="12" style="v"/>et ipse vobis ostendet cenaculum magnum stratum et ibi parate
    <verse number="13" style="v"/>euntes autem invenerunt sicut dixit illis et paraverunt pascha
    <verse number="14" style="v"/>et cum facta esset hora discubuit et duodecim apostoli cum eo
    <verse number="15" style="v"/>et ait illis desiderio desideravi hoc pascha manducare vobiscum antequam patiar
    <verse number="16" style="v"/>dico enim vobis quia ex hoc non manducabo illud donec impleatur in regno Dei
    <verse number="17" style="v"/>et accepto calice gratias egit et dixit accipite et dividite inter vos
    <verse number="18" style="v"/>dico enim vobis quod non bibam de generatione vitis donec regnum Dei veniat
    <verse number="19" style="v"/>et accepto pane gratias egit et fregit et dedit eis dicens hoc est corpus meum quod pro vobis datur hoc facite in meam commemorationem
    <verse number="20" style="v"/>similiter et calicem postquam cenavit dicens hic est calix novum testamentum in sanguine meo quod pro vobis funditur
    <verse number="21" style="v"/>verumtamen ecce manus tradentis me mecum est in mensa
    <verse number="22" style="v"/>et quidem Filius hominis secundum quod definitum est vadit verumtamen vae illi homini per quem traditur
    <verse number="23" style="v"/>et ipsi coeperunt quaerere inter se quis esset ex eis qui hoc facturus esset
    <verse number="24" style="v"/>facta est autem et contentio inter eos quis eorum videretur esse maior
    <verse number="25" style="v"/>dixit autem eis reges gentium dominantur eorum et qui potestatem habent super eos benefici vocantur
    <verse number="26" style="v"/>vos autem non sic sed qui maior est in vobis fiat sicut iunior et qui praecessor est sicut ministrator
    <verse number="27" style="v"/>nam quis maior est qui recumbit an qui ministrat nonne qui recumbit ego autem in medio vestrum sum sicut qui ministrat
    <verse number="28" style="v"/>vos autem estis qui permansistis mecum in temptationibus meis
    <verse number="29" style="v"/>et ego dispono vobis sicut disposuit mihi Pater meus regnum
    <verse number="30" style="v"/>ut edatis et bibatis super mensam meam in regno et sedeatis super thronos iudicantes duodecim tribus Israhel
    <verse number="31" style="v"/>ait autem Dominus Simon Simon ecce Satanas expetivit vos ut cribraret sicut triticum
    <verse number="32" style="v"/>ego autem rogavi pro te ut non deficiat fides tua et tu aliquando conversus confirma fratres tuos
    <verse number="33" style="v"/>qui dixit ei Domine tecum paratus sum et in carcerem et in mortem ire
    <verse number="34" style="v"/>et ille dixit dico tibi Petre non cantabit hodie gallus donec ter abneges nosse me
    <verse number="35" style="v"/>et dixit eis quando misi vos sine sacculo et pera et calciamentis numquid aliquid defuit vobis at illi dixerunt nihil
    <verse number="36" style="v"/>dixit ergo eis sed nunc qui habet sacculum tollat similiter et peram et qui non habet vendat tunicam suam et emat gladium
    <verse number="37" style="v"/>dico enim vobis quoniam adhuc hoc quod scriptum est oportet impleri in me et quod cum iniustis deputatus est etenim ea quae sunt de me finem habent
    <verse number="38" style="v"/>at illi dixerunt Domine ecce gladii duo hic at ille dixit eis satis est
    <verse number="39" style="v"/>et egressus ibat secundum consuetudinem in montem Olivarum secuti sunt autem illum et discipuli
    <verse number="40" style="v"/>et cum pervenisset ad locum dixit illis orate ne intretis in temptationem
    <verse number="41" style="v"/>et ipse avulsus est ab eis quantum iactus est lapidis et positis genibus orabat
    <verse number="42" style="v"/>dicens Pater si vis transfer calicem istum a me verumtamen non mea voluntas sed tua fiat
    <verse number="43" style="v"/>apparuit autem illi angelus de caelo confortans eum et factus in agonia prolixius orabat
    <verse number="44" style="v"/>et factus est sudor eius sicut guttae sanguinis decurrentis in terram
    <verse number="45" style="v"/>et cum surrexisset ab oratione et venisset ad discipulos suos invenit eos dormientes prae tristitia
    <verse number="46" style="v"/>et ait illis quid dormitis surgite orate ne intretis in temptationem
    <verse number="47" style="v"/>adhuc eo loquente ecce turba et qui vocabatur Iudas unus de duodecim antecedebat eos et adpropinquavit Iesu ut oscularetur eum
    <verse number="48" style="v"/>Iesus autem dixit ei Iuda osculo Filium hominis tradis
    <verse number="49" style="v"/>videntes autem hii qui circa ipsum erant quod futurum erat dixerunt ei Domine si percutimus in gladio
    <verse number="50" style="v"/>et percussit unus ex illis servum principis sacerdotum et amputavit auriculam eius dextram
    <verse number="51" style="v"/>respondens autem Iesus ait sinite usque huc et cum tetigisset auriculam eius sanavit eum
    <verse number="52" style="v"/>dixit autem Iesus ad eos qui venerant ad se principes sacerdotum et magistratus templi et seniores quasi ad latronem existis cum gladiis et fustibus
    <verse number="53" style="v"/>cum cotidie vobiscum fuerim in templo non extendistis manus in me sed haec est hora vestra et potestas tenebrarum
    <verse number="54" style="v"/>conprehendentes autem eum duxerunt ad domum principis sacerdotum Petrus vero sequebatur a longe
    <verse number="55" style="v"/>accenso autem igni in medio atrio et circumsedentibus illis erat Petrus in medio eorum
    <verse number="56" style="v"/>quem cum vidisset ancilla quaedam sedentem ad lumen et eum fuisset intuita dixit et hic cum illo erat
    <verse number="57" style="v"/>at ille negavit eum dicens mulier non novi illum
    <verse number="58" style="v"/>et post pusillum alius videns eum dixit et tu de illis es Petrus vero ait o homo non sum
    <verse number="59" style="v"/>et intervallo facto quasi horae unius alius quidam adfirmabat dicens vere et hic cum illo erat nam et Galilaeus est
    <verse number="60" style="v"/>et ait Petrus homo nescio quod dicis et continuo adhuc illo loquente cantavit gallus
    <verse number="61" style="v"/>et conversus Dominus respexit Petrum et recordatus est Petrus verbi Domini sicut dixit quia priusquam gallus cantet ter me negabis
    <verse number="62" style="v"/>et egressus foras Petrus flevit amare
    <verse number="63" style="v"/>et viri qui tenebant illum inludebant ei caedentes
    <verse number="64" style="v"/>et velaverunt eum et percutiebant faciem eius et interrogabant eum dicentes prophetiza quis est qui te percussit
    <verse number="65" style="v"/>et alia multa blasphemantes dicebant in eum
    <verse number="66" style="v"/>et ut factus est dies convenerunt seniores plebis et principes sacerdotum et scribae et duxerunt illum in concilium suum dicentes si tu es Christus dic nobis
    <verse number="67" style="v"/>et ait illis si vobis dixero non creditis mihi
    <verse number="68" style="v"/>si autem et interrogavero non respondebitis mihi neque dimittetis
    <verse number="69" style="v"/>ex hoc autem erit Filius hominis sedens a dextris virtutis Dei
    <verse number="70" style="v"/>dixerunt autem omnes tu ergo es Filius Dei qui ait vos dicitis quia ego sum
    <verse number="71" style="v"/>at illi dixerunt quid adhuc desideramus testimonium ipsi enim audivimus de ore eius
  </para>
  <chapter number="23" style="c"/>
  <para style="p">
    <verse number="1" style="v"/>et surgens omnis multitudo eorum duxerunt illum ad Pilatum
    <verse number="2" style="v"/>coeperunt autem accusare illum dicentes hunc invenimus subvertentem gentem nostram et prohibentem tributa dari Caesari et dicentem se Christum regem esse
    <verse number="3" style="v"/>Pilatus autem interrogavit eum dicens tu es rex Iudaeorum at ille respondens ait tu dicis
    <verse number="4" style="v"/>ait autem Pilatus ad principes sacerdotum et turbas nihil invenio causae in hoc homine
    <verse number="5" style="v"/>at illi invalescebant dicentes commovet populum docens per universam Iudaeam et incipiens a Galilaea usque huc
    <verse number="6" style="v"/>Pilatus autem audiens Galilaeam interrogavit si homo Galilaeus esset
    <verse number="7" style="v"/>et ut cognovit quod de Herodis potestate esset remisit eum ad Herodem qui et ipse Hierosolymis erat illis diebus
    <verse number="8" style="v"/>Herodes autem viso Iesu gavisus est valde erat enim cupiens ex multo tempore videre eum eo quod audiret multa de illo et sperabat signum aliquod videre ab eo fieri
    <verse number="9" style="v"/>interrogabat autem illum multis sermonibus at ipse nihil illi respondebat
    <verse number="10" style="v"/>stabant etiam principes sacerdotum et scribae constanter accusantes eum
    <verse number="11" style="v"/>sprevit autem illum Herodes cum exercitu suo et inlusit indutum veste alba et remisit ad Pilatum
    <verse number="12" style="v"/>et facti sunt amici Herodes et Pilatus in ipsa die nam antea inimici erant ad invicem
    <verse number="13" style="v"/>Pilatus autem convocatis principibus sacerdotum et magistratibus et plebe
    <verse number="14" style="v"/>dixit ad illos obtulistis mihi hunc hominem quasi avertentem populum et ecce ego coram vobis interrogans nullam causam inveni in homine isto ex his in quibus eum accusatis
    <verse number="15" style="v"/>sed neque Herodes nam remisi vos ad illum et ecce nihil dignum morte actum est ei
    <verse number="16" style="v"/>emendatum ergo illum dimittam
    <verse number="17" style="v"/>necesse autem habebat dimittere eis per diem festum unum
    <verse number="18" style="v"/>exclamavit autem simul universa turba dicens tolle hunc et dimitte nobis Barabban
    <verse number="19" style="v"/>qui erat propter seditionem quandam factam in civitate et homicidium missus in carcerem
    <verse number="20" style="v"/>iterum autem Pilatus locutus est ad illos volens dimittere Iesum
    <verse number="21" style="v"/>at illi succlamabant dicentes crucifige crucifige illum
    <verse number="22" style="v"/>ille autem tertio dixit ad illos quid enim mali fecit iste nullam causam mortis invenio in eo corripiam ergo illum et dimittam
    <verse number="23" style="v"/>at illi instabant vocibus magnis postulantes ut crucifigeretur et invalescebant voces eorum
    <verse number="24" style="v"/>et Pilatus adiudicavit fieri petitionem eorum
    <verse number="25" style="v"/>dimisit autem illis eum qui propter homicidium et seditionem missus fuerat in carcerem quem petebant Iesum vero tradidit voluntati eorum
    <verse number="26" style="v"/>et cum ducerent eum adprehenderunt Simonem quendam Cyrenensem venientem de villa et inposuerunt illi crucem portare post Iesum
    <verse number="27" style="v"/>sequebatur autem illum multa turba populi et mulierum quae plangebant et lamentabant eum
    <verse number="28" style="v"/>conversus autem ad illas Iesus dixit filiae Hierusalem nolite flere super me sed super vos ipsas flete et super filios vestros
    <verse number="29" style="v"/>quoniam ecce venient dies in quibus dicent beatae steriles et ventres qui non genuerunt et ubera quae non lactaverunt
    <verse number="30" style="v"/>tunc incipient dicere montibus cadite super nos et collibus operite nos
    <verse number="31" style="v"/>quia si in viridi ligno haec faciunt in arido quid fiet
    <verse number="32" style="v"/>ducebantur autem et alii duo nequam cum eo ut interficerentur
    <verse number="33" style="v"/>et postquam venerunt in locum qui vocatur Calvariae ibi crucifixerunt eum et latrones unum a dextris et alterum a sinistris
    <verse number="34" style="v"/>Iesus autem dicebat Pater dimitte illis non enim sciunt quid faciunt dividentes vero vestimenta eius miserunt sortes
    <verse number="35" style="v"/>et stabat populus expectans et deridebant illum principes cum eis dicentes alios salvos fecit se salvum faciat si hic est Christus Dei electus
    <verse number="36" style="v"/>inludebant autem ei et milites accedentes et acetum offerentes illi
    <verse number="37" style="v"/>dicentes si tu es rex Iudaeorum salvum te fac
    <verse number="38" style="v"/>erat autem et superscriptio inscripta super illum litteris graecis et latinis et hebraicis hic est rex Iudaeorum
    <verse number="39" style="v"/>unus autem de his qui pendebant latronibus blasphemabat eum dicens si tu es Christus salvum fac temet ipsum et nos
    <verse number="40" style="v"/>respondens autem alter increpabat illum dicens neque tu times Deum quod in eadem damnatione es
    <verse number="41" style="v"/>et nos quidem iuste nam digna factis recipimus hic vero nihil mali gessit
    <verse number="42" style="v"/>et dicebat ad Iesum Domine memento mei cum veneris in regnum tuum
    <verse number="43" style="v"/>et dixit illi Iesus amen dico tibi hodie mecum eris in paradiso
    <verse number="44" style="v"/>erat autem fere hora sexta et tenebrae factae sunt in universa terra usque in nonam horam
    <verse number="45" style="v"/>et obscuratus est sol et velum templi scissum est medium
    <verse number="46" style="v"/>et clamans voce magna Iesus ait Pater in manus tuas commendo spiritum meum et haec dicens exspiravit
    <verse number="47" style="v"/>videns autem centurio quod factum fuerat glorificavit Deum dicens vere hic homo iustus erat
    <verse number="48" style="v"/>et omnis turba eorum qui simul aderant ad spectaculum istud et videbant quae fiebant percutientes pectora sua revertebantur
    <verse number="49" style="v"/>stabant autem omnes noti eius a longe et mulieres quae secutae erant eum a Galilaea haec videntes
    <verse number="50" style="v"/>et ecce vir nomine Ioseph qui erat decurio vir bonus et iustus
    <verse number="51" style="v"/>hic non consenserat consilio et actibus eorum ab Arimathia civitate Iudaeae qui expectabat et ipse regnum Dei
    <verse number="52" style="v"/>hic accessit ad Pilatum et petiit corpus Iesu
    <verse number="53" style="v"/>et depositum involvit sindone et posuit eum in monumento exciso in quo nondum quisquam positus fuerat
    <verse number="54" style="v"/>et dies erat parasceves et sabbatum inlucescebat
    <verse number="55" style="v"/>subsecutae autem mulieres quae cum ipso venerant de Galilaea viderunt monumentum et quemadmodum positum erat corpus eius
    <verse number="56" style="v"/>et revertentes paraverunt aromata et unguenta et sabbato quidem siluerunt secundum mandatum
  </para>
  <chapter number="24" style="c"/>
  <para style="p">
    <verse number="1" style="v"/>una autem sabbati valde diluculo venerunt ad monumentum portantes quae paraverant aromata
    <verse number="2" style="v"/>et invenerunt lapidem revolutum a monumento
    <verse number="3" style="v"/>et ingressae non invenerunt corpus Domini Iesu
    <verse number="4" style="v"/>et factum est dum mente consternatae essent de isto ecce duo viri steterunt secus illas in veste fulgenti
    <verse number="5" style="v"/>cum timerent autem et declinarent vultum in terram dixerunt ad illas quid quaeritis viventem cum mortuis
    <verse number="6" style="v"/>non est hic sed surrexit recordamini qualiter locutus est vobis cum adhuc in Galilaea esset
    <verse number="7" style="v"/>dicens quia oportet Filium hominis tradi in manus hominum peccatorum et crucifigi et die tertia resurgere
    <verse number="8" style="v"/>et recordatae sunt verborum eius
    <verse number="9" style="v"/>et regressae a monumento nuntiaverunt haec omnia illis undecim et ceteris omnibus
    <verse number="10" style="v"/>erat autem Maria Magdalene et Iohanna et Maria Iacobi et ceterae quae cum eis erant quae dicebant ad apostolos haec
    <verse number="11" style="v"/>et visa sunt ante illos sicut deliramentum verba ista et non credebant illis
    <verse number="12" style="v"/>Petrus autem surgens cucurrit ad monumentum et procumbens videt linteamina sola posita et abiit secum mirans quod factum fuerat
    <verse number="13" style="v"/>et ecce duo ex illis ibant ipsa die in castellum quod erat in spatio stadiorum sexaginta ab Hierusalem nomine Emmaus
    <verse number="14" style="v"/>et ipsi loquebantur ad invicem de his omnibus quae acciderant
    <verse number="15" style="v"/>et factum est dum fabularentur et secum quaererent et ipse Iesus adpropinquans ibat cum illis
    <verse number="16" style="v"/>oculi autem illorum tenebantur ne eum agnoscerent
    <verse number="17" style="v"/>et ait ad illos qui sunt hii sermones quos confertis ad invicem ambulantes et estis tristes
    <verse number="18" style="v"/>et respondens unus cui nomen Cleopas dixit ei tu solus peregrinus es in Hierusalem et non cognovisti quae facta sunt in illa his diebus
    <verse number="19" style="v"/>quibus ille dixit quae et dixerunt de Iesu Nazareno qui fuit vir propheta potens in opere et sermone coram Deo et omni populo
    <verse number="20" style="v"/>et quomodo eum tradiderunt summi sacerdotum et principes nostri in damnationem mortis et crucifixerunt eum
    <verse number="21" style="v"/>nos autem sperabamus quia ipse esset redempturus Israhel et nunc super haec omnia tertia dies hodie quod haec facta sunt
    <verse number="22" style="v"/>sed et mulieres quaedam ex nostris terruerunt nos quae ante lucem fuerunt ad monumentum
    <verse number="23" style="v"/>et non invento corpore eius venerunt dicentes se etiam visionem angelorum vidisse qui dicunt eum vivere
    <verse number="24" style="v"/>et abierunt quidam ex nostris ad monumentum et ita invenerunt sicut mulieres dixerunt ipsum vero non viderunt
    <verse number="25" style="v"/>et ipse dixit ad eos o stulti et tardi corde ad credendum in omnibus quae locuti sunt prophetae
    <verse number="26" style="v"/>nonne haec oportuit pati Christum et ita intrare in gloriam suam
    <verse number="27" style="v"/>et incipiens a Mose et omnibus prophetis interpretabatur illis in omnibus scripturis quae de ipso erant
    <verse number="28" style="v"/>et adpropinquaverunt castello quo ibant et ipse se finxit longius ire
    <verse number="29" style="v"/>et coegerunt illum dicentes mane nobiscum quoniam advesperascit et inclinata est iam dies et intravit cum illis
    <verse number="30" style="v"/>et factum est dum recumberet cum illis accepit panem et benedixit ac fregit et porrigebat illis
    <verse number="31" style="v"/>et aperti sunt oculi eorum et cognoverunt eum et ipse evanuit ex oculis eorum
    <verse number="32" style="v"/>et dixerunt ad invicem nonne cor nostrum ardens erat in nobis dum loqueretur in via et aperiret nobis scripturas
    <verse number="33" style="v"/>et surgentes eadem hora regressi sunt in Hierusalem et invenerunt congregatos undecim et eos qui cum ipsis erant
    <verse number="34" style="v"/>dicentes quod surrexit Dominus vere et apparuit Simoni
    <verse number="35" style="v"/>et ipsi narrabant quae gesta erant in via et quomodo cognoverunt eum in fractione panis
    <verse number="36" style="v"/>dum haec autem loquuntur Iesus stetit in medio eorum et dicit eis pax vobis ego sum nolite timere
    <verse number="37" style="v"/>conturbati vero et conterriti existimabant se spiritum videre
    <verse number="38" style="v"/>et dixit eis quid turbati estis et cogitationes ascendunt in corda vestra
    <verse number="39" style="v"/>videte manus meas et pedes quia ipse ego sum palpate et videte quia spiritus carnem et ossa non habet sicut me videtis habere
    <verse number="40" style="v"/>et cum hoc dixisset ostendit eis manus et pedes
    <verse number="41" style="v"/>adhuc autem illis non credentibus et mirantibus prae gaudio dixit habetis hic aliquid quod manducetur
    <verse number="42" style="v"/>at illi obtulerunt ei partem piscis assi et favum mellis
    <verse number="43" style="v"/>et cum manducasset coram eis sumens reliquias dedit eis
    <verse number="44" style="v"/>et dixit ad eos haec sunt verba quae locutus sum ad vos cum adhuc essem vobiscum quoniam necesse est impleri omnia quae scripta sunt in lege Mosi et prophetis et psalmis de me
    <verse number="45" style="v"/>tunc aperuit illis sensum ut intellegerent scripturas
    <verse number="46" style="v"/>et dixit eis quoniam sic scriptum est et sic oportebat Christum pati et resurgere a mortuis die tertia
    <verse number="47" style="v"/>et praedicari in nomine eius paenitentiam et remissionem peccatorum in omnes gentes incipientibus ab Hierosolyma
    <verse number="48" style="v"/>vos autem estis testes horum
    <verse number="49" style="v"/>et ego mitto promissum Patris mei in vos vos autem sedete in civitate quoadusque induamini virtutem ex alto
    <verse number="50" style="v"/>eduxit autem eos foras in Bethaniam et elevatis manibus suis benedixit eis
    <verse number="51" style="v"/>et factum est dum benediceret illis recessit ab eis et ferebatur in caelum
    <verse number="52" style="v"/>et ipsi adorantes regressi sunt in Hierusalem cum gaudio magno
    <verse number="53" style="v"/>et erant semper in templo laudantes et benedicentes Deum amen
  </para>
</usx>
