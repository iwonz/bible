<?xml version="1.0" encoding="UTF-8"?>
<usx version="3.0">
  <book code="ACTS" style="id"/>
  <chapter number="1" style="c"/>
  <para style="p">
    <verse number="1" style="v"/>primum quidem sermonem feci de omnibus o Theophile quae coepit Iesus facere et docere
    <verse number="2" style="v"/>usque in diem qua praecipiens apostolis per Spiritum Sanctum quos elegit adsumptus est
    <verse number="3" style="v"/>quibus et praebuit se ipsum vivum post passionem suam in multis argumentis per dies quadraginta apparens eis et loquens de regno Dei
    <verse number="4" style="v"/>et convescens praecepit eis ab Hierosolymis ne discederent sed expectarent promissionem Patris quam audistis per os meum
    <verse number="5" style="v"/>quia Iohannes quidem baptizavit aqua vos autem baptizabimini Spiritu Sancto non post multos hos dies
    <verse number="6" style="v"/>igitur qui convenerant interrogabant eum dicentes Domine si in tempore hoc restitues regnum Israhel
    <verse number="7" style="v"/>dixit autem eis non est vestrum nosse tempora vel momenta quae Pater posuit in sua potestate
    <verse number="8" style="v"/>sed accipietis virtutem supervenientis Spiritus Sancti in vos et eritis mihi testes in Hierusalem et in omni Iudaea et Samaria et usque ad ultimum terrae
    <verse number="9" style="v"/>et cum haec dixisset videntibus illis elevatus est et nubes suscepit eum ab oculis eorum
    <verse number="10" style="v"/>cumque intuerentur in caelum eunte illo ecce duo viri adstiterunt iuxta illos in vestibus albis
    <verse number="11" style="v"/>qui et dixerunt viri galilaei quid statis aspicientes in caelum hic Iesus qui adsumptus est a vobis in caelum sic veniet quemadmodum vidistis eum euntem in caelum
    <verse number="12" style="v"/>tunc reversi sunt Hierosolymam a monte qui vocatur Oliveti qui est iuxta Hierusalem sabbati habens iter
    <verse number="13" style="v"/>et cum introissent in cenaculum ascenderunt ubi manebant Petrus et Iohannes Iacobus et Andreas Philippus et Thomas Bartholomeus et Mattheus Iacobus Alphei et Simon Zelotes et Iudas Iacobi
    <verse number="14" style="v"/>hii omnes erant perseverantes unianimiter in oratione cum mulieribus et Maria matre Iesu et fratribus eius
    <verse number="15" style="v"/>et in diebus illis exsurgens Petrus in medio fratrum dixit erat autem turba nominum simul fere centum viginti
    <verse number="16" style="v"/>viri fratres oportet impleri scripturam quam praedixit Spiritus Sanctus per os David de Iuda qui fuit dux eorum qui conprehenderunt Iesum
    <verse number="17" style="v"/>quia connumeratus erat in nobis et sortitus est sortem ministerii huius
    <verse number="18" style="v"/>et hic quidem possedit agrum de mercede iniquitatis et suspensus crepuit medius et diffusa sunt omnia viscera eius
    <verse number="19" style="v"/>et notum factum est omnibus habitantibus Hierusalem ita ut appellaretur ager ille lingua eorum Acheldemach hoc est ager Sanguinis
    <verse number="20" style="v"/>scriptum est enim in libro Psalmorum fiat commoratio eius deserta et non sit qui inhabitet in ea et episcopatum eius accipiat alius
    <verse number="21" style="v"/>oportet ergo ex his viris qui nobiscum congregati sunt in omni tempore quo intravit et exivit inter nos Dominus Iesus
    <verse number="22" style="v"/>incipiens a baptismate Iohannis usque in diem qua adsumptus est a nobis testem resurrectionis eius nobiscum fieri unum ex istis
    <verse number="23" style="v"/>et statuerunt duos Ioseph qui vocabatur Barsabban qui cognominatus est Iustus et Matthiam
    <verse number="24" style="v"/>et orantes dixerunt tu Domine qui corda nosti omnium ostende quem elegeris ex his duobus unum
    <verse number="25" style="v"/>accipere locum ministerii huius et apostolatus de quo praevaricatus est Iudas ut abiret in locum suum
    <verse number="26" style="v"/>et dederunt sortes eis et cecidit sors super Matthiam et adnumeratus est cum undecim apostolis
  </para>
  <chapter number="2" style="c"/>
  <para style="p">
    <verse number="1" style="v"/>et cum conplerentur dies pentecostes erant omnes pariter in eodem loco
    <verse number="2" style="v"/>et factus est repente de caelo sonus tamquam advenientis spiritus vehementis et replevit totam domum ubi erant sedentes
    <verse number="3" style="v"/>et apparuerunt illis dispertitae linguae tamquam ignis seditque supra singulos eorum
    <verse number="4" style="v"/>et repleti sunt omnes Spiritu Sancto et coeperunt loqui aliis linguis prout Spiritus Sanctus dabat eloqui illis
    <verse number="5" style="v"/>erant autem in Hierusalem habitantes Iudaei viri religiosi ex omni natione quae sub caelo sunt
    <verse number="6" style="v"/>facta autem hac voce convenit multitudo et mente confusa est quoniam audiebat unusquisque lingua sua illos loquentes
    <verse number="7" style="v"/>stupebant autem omnes et mirabantur dicentes nonne omnes ecce isti qui loquuntur Galilaei sunt
    <verse number="8" style="v"/>et quomodo nos audivimus unusquisque lingua nostra in qua nati sumus
    <verse number="9" style="v"/>Parthi et Medi et Elamitae et qui habitant Mesopotamiam et Iudaeam et Cappadociam Pontum et Asiam
    <verse number="10" style="v"/>Frygiam et Pamphiliam Aegyptum et partes Lybiae quae est circa Cyrenen et advenae romani
    <verse number="11" style="v"/>Iudaei quoque et proselyti Cretes et Arabes audivimus loquentes eos nostris linguis magnalia Dei
    <verse number="12" style="v"/>stupebant autem omnes et mirabantur ad invicem dicentes quidnam hoc vult esse
    <verse number="13" style="v"/>alii autem inridentes dicebant quia musto pleni sunt isti
    <verse number="14" style="v"/>stans autem Petrus cum undecim levavit vocem suam et locutus est eis viri iudaei et qui habitatis Hierusalem universi hoc vobis notum sit et auribus percipite verba mea
    <verse number="15" style="v"/>non enim sicut vos aestimatis hii ebrii sunt cum sit hora diei tertia
    <verse number="16" style="v"/>sed hoc est quod dictum est per prophetam Iohel
    <verse number="17" style="v"/>et erit in novissimis diebus dicit Dominus effundam de Spiritu meo super omnem carnem et prophetabunt filii vestri et filiae vestrae et iuvenes vestri visiones videbunt et seniores vestri somnia somniabunt
    <verse number="18" style="v"/>et quidem super servos meos et super ancillas meas in diebus illis effundam de Spiritu meo et prophetabunt
    <verse number="19" style="v"/>et dabo prodigia in caelo sursum et signa in terra deorsum sanguinem et ignem et vaporem fumi
    <verse number="20" style="v"/>sol convertetur in tenebras et luna in sanguinem antequam veniat dies Domini magnus et manifestus
    <verse number="21" style="v"/>et erit omnis quicumque invocaverit nomen Domini salvus erit
    <verse number="22" style="v"/>viri israhelitae audite verba haec Iesum Nazarenum virum adprobatum a Deo in vobis virtutibus et prodigiis et signis quae fecit per illum Deus in medio vestri sicut vos scitis
    <verse number="23" style="v"/>hunc definito consilio et praescientia Dei traditum per manus iniquorum adfigentes interemistis
    <verse number="24" style="v"/>quem Deus suscitavit solutis doloribus inferni iuxta quod inpossibile erat teneri illum ab eo
    <verse number="25" style="v"/>David enim dicit in eum providebam Dominum coram me semper quoniam a dextris meis est ne commovear
    <verse number="26" style="v"/>propter hoc laetatum est cor meum et exultavit lingua mea insuper et caro mea requiescet in spe
    <verse number="27" style="v"/>quoniam non derelinques animam meam in inferno neque dabis Sanctum tuum videre corruptionem
    <verse number="28" style="v"/>notas fecisti mihi vias vitae replebis me iucunditate cum facie tua
    <verse number="29" style="v"/>viri fratres liceat audenter dicere ad vos de patriarcha David quoniam et defunctus est et sepultus est et sepulchrum eius est apud nos usque in hodiernum diem
    <verse number="30" style="v"/>propheta igitur cum esset et sciret quia iureiurando iurasset illi Deus de fructu lumbi eius sedere super sedem eius
    <verse number="31" style="v"/>providens locutus est de resurrectione Christi quia neque derelictus est in inferno neque caro eius vidit corruptionem
    <verse number="32" style="v"/>hunc Iesum resuscitavit Deus cui omnes nos testes sumus
    <verse number="33" style="v"/>dextera igitur Dei exaltatus et promissione Spiritus Sancti accepta a Patre effudit hunc quem vos videtis et audistis
    <verse number="34" style="v"/>non enim David ascendit in caelos dicit autem ipse dixit Dominus Domino meo sede a dextris meis
    <verse number="35" style="v"/>donec ponam inimicos tuos scabillum pedum tuorum
    <verse number="36" style="v"/>certissime ergo sciat omnis domus Israhel quia et Dominum eum et Christum Deus fecit hunc Iesum quem vos crucifixistis
    <verse number="37" style="v"/>his auditis conpuncti sunt corde et dixerunt ad Petrum et ad reliquos apostolos quid faciemus viri fratres
    <verse number="38" style="v"/>Petrus vero ad illos paenitentiam inquit agite et baptizetur unusquisque vestrum in nomine Iesu Christi in remissionem peccatorum vestrorum et accipietis donum Sancti Spiritus
    <verse number="39" style="v"/>vobis enim est repromissio et filiis vestris et omnibus qui longe sunt quoscumque advocaverit Dominus Deus noster
    <verse number="40" style="v"/>aliis etiam verbis pluribus testificatus est et exhortabatur eos dicens salvamini a generatione ista prava
    <verse number="41" style="v"/>qui ergo receperunt sermonem eius baptizati sunt et adpositae sunt in illa die animae circiter tria milia
    <verse number="42" style="v"/>erant autem perseverantes in doctrina apostolorum et communicatione fractionis panis et orationibus
    <verse number="43" style="v"/>fiebat autem omni animae timor multa quoque prodigia et signa per apostolos fiebant in Hierusalem et metus erat magnus in universis
    <verse number="44" style="v"/>omnes etiam qui credebant erant pariter et habebant omnia communia
    <verse number="45" style="v"/>possessiones et substantias vendebant et dividebant illa omnibus prout cuique opus erat
    <verse number="46" style="v"/>cotidie quoque perdurantes unianimiter in templo et frangentes circa domos panem sumebant cibum cum exultatione et simplicitate cordis
    <verse number="47" style="v"/>conlaudantes Deum et habentes gratiam ad omnem plebem Dominus autem augebat qui salvi fierent cotidie in id ipsum
  </para>
  <chapter number="3" style="c"/>
  <para style="p">
    <verse number="1" style="v"/>Petrus autem et Iohannes ascendebant in templum ad horam orationis nonam
    <verse number="2" style="v"/>et quidam vir qui erat claudus ex utero matris suae baiulabatur quem ponebant cotidie ad portam templi quae dicitur Speciosa ut peteret elemosynam ab introeuntibus in templum
    <verse number="3" style="v"/>is cum vidisset Petrum et Iohannem incipientes introire in templum rogabat ut elemosynam acciperet
    <verse number="4" style="v"/>intuens autem in eum Petrus cum Iohanne dixit respice in nos
    <verse number="5" style="v"/>at ille intendebat in eos sperans se aliquid accepturum ab eis
    <verse number="6" style="v"/>Petrus autem dixit argentum et aurum non est mihi quod autem habeo hoc tibi do in nomine Iesu Christi Nazareni surge et ambula
    <verse number="7" style="v"/>et adprehensa ei manu dextera adlevavit eum et protinus consolidatae sunt bases eius et plantae
    <verse number="8" style="v"/>et exiliens stetit et ambulabat et intravit cum illis in templum ambulans et exiliens et laudans Dominum
    <verse number="9" style="v"/>et vidit omnis populus eum ambulantem et laudantem Deum
    <verse number="10" style="v"/>cognoscebant autem illum quoniam ipse erat qui ad elemosynam sedebat ad Speciosam portam templi et impleti sunt stupore et extasi in eo quod contigerat illi
    <verse number="11" style="v"/>cum teneret autem Petrum et Iohannem concurrit omnis populus ad eos ad porticum qui appellatur Salomonis stupentes
    <verse number="12" style="v"/>videns autem Petrus respondit ad populum viri israhelitae quid miramini in hoc aut nos quid intuemini quasi nostra virtute aut pietate fecerimus hunc ambulare
    <verse number="13" style="v"/>Deus Abraham et Deus Isaac et Deus Iacob Deus patrum nostrorum glorificavit Filium suum Iesum quem vos quidem tradidistis et negastis ante faciem Pilati iudicante illo dimitti
    <verse number="14" style="v"/>vos autem sanctum et iustum negastis et petistis virum homicidam donari vobis
    <verse number="15" style="v"/>auctorem vero vitae interfecistis quem Deus suscitavit a mortuis cuius nos testes sumus
    <verse number="16" style="v"/>et in fide nominis eius hunc quem videtis et nostis confirmavit nomen eius et fides quae per eum est dedit integram sanitatem istam in conspectu omnium vestrum
    <verse number="17" style="v"/>et nunc fratres scio quia per ignorantiam fecistis sicut et principes vestri
    <verse number="18" style="v"/>Deus autem quae praenuntiavit per os omnium prophetarum pati Christum suum implevit sic
    <verse number="19" style="v"/>paenitemini igitur et convertimini ut deleantur vestra peccata
    <verse number="20" style="v"/>ut cum venerint tempora refrigerii a conspectu Domini et miserit eum qui praedicatus est vobis Iesum Christum
    <verse number="21" style="v"/>quem oportet caelum quidem suscipere usque in tempora restitutionis omnium quae locutus est Deus per os sanctorum suorum a saeculo prophetarum
    <verse number="22" style="v"/>Moses quidem dixit quia prophetam vobis suscitabit Dominus Deus vester de fratribus vestris tamquam me ipsum audietis iuxta omnia quaecumque locutus fuerit vobis
    <verse number="23" style="v"/>erit autem omnis anima quae non audierit prophetam illum exterminabitur de plebe
    <verse number="24" style="v"/>et omnes prophetae a Samuhel et deinceps qui locuti sunt et adnuntiaverunt dies istos
    <verse number="25" style="v"/>vos estis filii prophetarum et testamenti quod disposuit Deus ad patres vestros dicens ad Abraham et in semine tuo benedicentur omnes familiae terrae
    <verse number="26" style="v"/>vobis primum Deus suscitans Filium suum misit eum benedicentem vobis ut convertat se unusquisque a nequitia sua
  </para>
  <chapter number="4" style="c"/>
  <para style="p">
    <verse number="1" style="v"/>loquentibus autem illis ad populum supervenerunt sacerdotes et magistratus templi et Sadducaei
    <verse number="2" style="v"/>dolentes quod docerent populum et adnuntiarent in Iesu resurrectionem ex mortuis
    <verse number="3" style="v"/>et iniecerunt in eis manus et posuerunt eos in custodiam in crastinum erat enim iam vespera
    <verse number="4" style="v"/>multi autem eorum qui audierant verbum crediderunt et factus est numerus virorum quinque milia
    <verse number="5" style="v"/>factum est autem in crastinum ut congregarentur principes eorum et seniores et scribae in Hierusalem
    <verse number="6" style="v"/>et Annas princeps sacerdotum et Caiphas et Iohannes et Alexander et quotquot erant de genere sacerdotali
    <verse number="7" style="v"/>et statuentes eos in medio interrogabant in qua virtute aut in quo nomine fecistis hoc vos
    <verse number="8" style="v"/>tunc Petrus repletus Spiritu Sancto dixit ad eos principes populi et seniores
    <verse number="9" style="v"/>si nos hodie diiudicamur in benefacto hominis infirmi in quo iste salvus factus est
    <verse number="10" style="v"/>notum sit omnibus vobis et omni plebi Israhel quia in nomine Iesu Christi Nazareni quem vos crucifixistis quem Deus suscitavit a mortuis in hoc iste adstat coram vobis sanus
    <verse number="11" style="v"/>hic est lapis qui reprobatus est a vobis aedificantibus qui factus est in caput anguli
    <verse number="12" style="v"/>et non est in alio aliquo salus nec enim nomen aliud est sub caelo datum hominibus in quo oportet nos salvos fieri
    <verse number="13" style="v"/>videntes autem Petri constantiam et Iohannis conperto quod homines essent sine litteris et idiotae admirabantur et cognoscebant eos quoniam cum Iesu fuerant
    <verse number="14" style="v"/>hominem quoque videntes stantem cum eis qui curatus fuerat nihil poterant contradicere
    <verse number="15" style="v"/>iusserunt autem eos foras extra concilium secedere et conferebant ad invicem
    <verse number="16" style="v"/>dicentes quid faciemus hominibus istis quoniam quidem notum signum factum est per eos omnibus habitantibus in Hierusalem manifestum et non possumus negare
    <verse number="17" style="v"/>sed ne amplius divulgetur in populum comminemur eis ne ultra loquantur in nomine hoc ulli hominum
    <verse number="18" style="v"/>et vocantes eos denuntiaverunt ne omnino loquerentur neque docerent in nomine Iesu
    <verse number="19" style="v"/>Petrus vero et Iohannes respondentes dixerunt ad eos si iustum est in conspectu Dei vos potius audire quam Deum iudicate
    <verse number="20" style="v"/>non enim possumus quae vidimus et audivimus non loqui
    <verse number="21" style="v"/>at illi comminantes dimiserunt eos non invenientes quomodo punirent eos propter populum quia omnes clarificabant Deum in eo quod acciderat
    <verse number="22" style="v"/>annorum enim erat amplius quadraginta homo in quo factum erat signum istud sanitatis
    <verse number="23" style="v"/>dimissi autem venerunt ad suos et adnuntiaverunt eis quanta ad eos principes sacerdotum et seniores dixissent
    <verse number="24" style="v"/>qui cum audissent unianimiter levaverunt vocem ad Deum et dixerunt Domine tu qui fecisti caelum et terram et mare et omnia quae in eis sunt
    <verse number="25" style="v"/>qui Spiritu Sancto per os patris nostri David pueri tui dixisti quare fremuerunt gentes et populi meditati sunt inania
    <verse number="26" style="v"/>adstiterunt reges terrae et principes convenerunt in unum adversus Dominum et adversus Christum eius
    <verse number="27" style="v"/>convenerunt enim vere in civitate ista adversus sanctum puerum tuum Iesum quem unxisti Herodes et Pontius Pilatus cum gentibus et populis Israhel
    <verse number="28" style="v"/>facere quae manus tua et consilium decreverunt fieri
    <verse number="29" style="v"/>et nunc Domine respice in minas eorum et da servis tuis cum omni fiducia loqui verbum tuum
    <verse number="30" style="v"/>in eo cum manum tuam extendas sanitates et signa et prodigia fieri per nomen sancti Filii tui Iesu
    <verse number="31" style="v"/>et cum orassent motus est locus in quo erant congregati et repleti sunt omnes Spiritu Sancto et loquebantur verbum Dei cum fiducia
    <verse number="32" style="v"/>multitudinis autem credentium erat cor et anima una nec quisquam eorum quae possidebant aliquid suum esse dicebat sed erant illis omnia communia
    <verse number="33" style="v"/>et virtute magna reddebant apostoli testimonium resurrectionis Iesu Christi Domini et gratia magna erat in omnibus illis
    <verse number="34" style="v"/>neque enim quisquam egens erat inter illos quotquot enim possessores agrorum aut domorum erant vendentes adferebant pretia eorum quae vendebant
    <verse number="35" style="v"/>et ponebant ante pedes apostolorum dividebantur autem singulis prout cuique opus erat
    <verse number="36" style="v"/>Ioseph autem qui cognominatus est Barnabas ab apostolis quod est interpretatum Filius consolationis Levites Cyprius genere
    <verse number="37" style="v"/>cum haberet agrum vendidit illum et adtulit pretium et posuit ante pedes apostolorum
  </para>
  <chapter number="5" style="c"/>
  <para style="p">
    <verse number="1" style="v"/>vir autem quidam nomine Ananias cum Saffira uxore sua vendidit agrum
    <verse number="2" style="v"/>et fraudavit de pretio agri conscia uxore sua et adferens partem quandam ad pedes apostolorum posuit
    <verse number="3" style="v"/>dixit autem Petrus Anania cur temptavit Satanas cor tuum mentiri te Spiritui Sancto et fraudare de pretio agri
    <verse number="4" style="v"/>nonne manens tibi manebat et venundatum in tua erat potestate quare posuisti in corde tuo hanc rem non es mentitus hominibus sed Deo
    <verse number="5" style="v"/>audiens autem Ananias haec verba cecidit et exspiravit et factus est timor magnus in omnes qui audierant
    <verse number="6" style="v"/>surgentes autem iuvenes amoverunt eum et efferentes sepelierunt
    <verse number="7" style="v"/>factum est autem quasi horarum trium spatium et uxor ipsius nesciens quod factum fuerat introiit
    <verse number="8" style="v"/>respondit autem ei Petrus dic mihi si tanti agrum vendidistis at illa dixit etiam tanti
    <verse number="9" style="v"/>Petrus autem ad eam quid utique convenit vobis temptare Spiritum Domini ecce pedes eorum qui sepelierunt virum tuum ad ostium et efferent te
    <verse number="10" style="v"/>confestim cecidit ante pedes eius et exspiravit intrantes autem iuvenes invenerunt illam mortuam et extulerunt et sepelierunt ad virum suum
    <verse number="11" style="v"/>et factus est timor magnus in universa ecclesia et in omnes qui audierunt haec
    <verse number="12" style="v"/>per manus autem apostolorum fiebant signa et prodigia multa in plebe et erant unianimiter omnes in porticu Salomonis
    <verse number="13" style="v"/>ceterorum autem nemo audebat coniungere se illis sed magnificabat eos populus
    <verse number="14" style="v"/>magis autem augebatur credentium in Domino multitudo virorum ac mulierum
    <verse number="15" style="v"/>ita ut in plateas eicerent infirmos et ponerent in lectulis et grabattis ut veniente Petro saltim umbra illius obumbraret quemquam eorum
    <verse number="16" style="v"/>concurrebat autem et multitudo vicinarum civitatum Hierusalem adferentes aegros et vexatos ab spiritibus inmundis qui curabantur omnes
    <verse number="17" style="v"/>exsurgens autem princeps sacerdotum et omnes qui cum illo erant quae est heresis Sadducaeorum repleti sunt zelo
    <verse number="18" style="v"/>et iniecerunt manus in apostolos et posuerunt illos in custodia publica
    <verse number="19" style="v"/>angelus autem Domini per noctem aperiens ianuas carceris et educens eos dixit
    <verse number="20" style="v"/>ite et stantes loquimini in templo plebi omnia verba vitae huius
    <verse number="21" style="v"/>qui cum audissent intraverunt diluculo in templum et docebant adveniens autem princeps sacerdotum et qui cum eo erant convocaverunt concilium et omnes seniores filiorum Israhel et miserunt in carcerem ut adducerentur
    <verse number="22" style="v"/>cum venissent autem ministri et aperto carcere non invenissent illos reversi nuntiaverunt
    <verse number="23" style="v"/>dicentes carcerem quidem invenimus clausum cum omni diligentia et custodes stantes ad ianuas aperientes autem neminem intus invenimus
    <verse number="24" style="v"/>ut audierunt autem hos sermones magistratus templi et principes sacerdotum ambigebant de illis quidnam fieret
    <verse number="25" style="v"/>adveniens autem quidam nuntiavit eis quia ecce viri quos posuistis in carcere sunt in templo stantes et docentes populum
    <verse number="26" style="v"/>tunc abiit magistratus cum ministris et adduxit illos sine vi timebant enim populum ne lapidarentur
    <verse number="27" style="v"/>et cum adduxissent illos statuerunt in concilio et interrogavit eos princeps sacerdotum
    <verse number="28" style="v"/>dicens praecipiendo praecepimus vobis ne doceretis in nomine isto et ecce replestis Hierusalem doctrina vestra et vultis inducere super nos sanguinem hominis istius
    <verse number="29" style="v"/>respondens autem Petrus et apostoli dixerunt oboedire oportet Deo magis quam hominibus
    <verse number="30" style="v"/>Deus patrum nostrorum suscitavit Iesum quem vos interemistis suspendentes in ligno
    <verse number="31" style="v"/>hunc Deus principem et salvatorem exaltavit dextera sua ad dandam paenitentiam Israhel et remissionem peccatorum
    <verse number="32" style="v"/>et nos sumus testes horum verborum et Spiritus Sanctus quem dedit Deus omnibus oboedientibus sibi
    <verse number="33" style="v"/>haec cum audissent dissecabantur et cogitabant interficere illos
    <verse number="34" style="v"/>surgens autem quidam in concilio Pharisaeus nomine Gamalihel legis doctor honorabilis universae plebi iussit foras ad breve homines fieri
    <verse number="35" style="v"/>dixitque ad illos viri israhelitae adtendite vobis super hominibus istis quid acturi sitis
    <verse number="36" style="v"/>ante hos enim dies extitit Theodas dicens esse se aliquem cui consensit virorum numerus circiter quadringentorum qui occisus est et omnes quicumque credebant ei dissipati sunt et redactus est ad nihilum
    <verse number="37" style="v"/>post hunc extitit Iudas Galilaeus in diebus professionis et avertit populum post se et ipse periit et omnes quotquot consenserunt ei dispersi sunt
    <verse number="38" style="v"/>et nunc itaque dico vobis discedite ab hominibus istis et sinite illos quoniam si est ex hominibus consilium hoc aut opus dissolvetur
    <verse number="39" style="v"/>si vero ex Deo est non poteritis dissolvere eos ne forte et Deo repugnare inveniamini consenserunt autem illi
    <verse number="40" style="v"/>et convocantes apostolos caesis denuntiaverunt ne loquerentur in nomine Iesu et dimiserunt eos
    <verse number="41" style="v"/>et illi quidem ibant gaudentes a conspectu concilii quoniam digni habiti sunt pro nomine Iesu contumeliam pati
    <verse number="42" style="v"/>omni autem die in templo et circa domos non cessabant docentes et evangelizantes Christum Iesum
  </para>
  <chapter number="6" style="c"/>
  <para style="p">
    <verse number="1" style="v"/>in diebus autem illis crescente numero discipulorum factus est murmur Graecorum adversus Hebraeos eo quod dispicerentur in ministerio cotidiano viduae eorum
    <verse number="2" style="v"/>convocantes autem duodecim multitudinem discipulorum dixerunt non est aequum nos derelinquere verbum Dei et ministrare mensis
    <verse number="3" style="v"/>considerate ergo fratres viros ex vobis boni testimonii septem plenos Spiritu et sapientia quos constituamus super hoc opus
    <verse number="4" style="v"/>nos vero orationi et ministerio verbi instantes erimus
    <verse number="5" style="v"/>et placuit sermo coram omni multitudine et elegerunt Stephanum virum plenum fide et Spiritu Sancto et Philippum et Prochorum et Nicanorem et Timonem et Parmenam et Nicolaum advenam Antiochenum
    <verse number="6" style="v"/>hos statuerunt ante conspectum apostolorum et orantes inposuerunt eis manus
    <verse number="7" style="v"/>et verbum Dei crescebat et multiplicabatur numerus discipulorum in Hierusalem valde multa etiam turba sacerdotum oboediebat fidei
    <verse number="8" style="v"/>Stephanus autem plenus gratia et fortitudine faciebat prodigia et signa magna in populo
    <verse number="9" style="v"/>surrexerunt autem quidam de synagoga quae appellatur Libertinorum et Cyrenensium et Alexandrinorum et eorum qui erant a Cilicia et Asia disputantes cum Stephano
    <verse number="10" style="v"/>et non poterant resistere sapientiae et Spiritui quo loquebatur
    <verse number="11" style="v"/>tunc submiserunt viros qui dicerent se audisse eum dicentem verba blasphemiae in Mosen et Deum
    <verse number="12" style="v"/>commoverunt itaque plebem et seniores et scribas et concurrentes rapuerunt eum et adduxerunt in concilium
    <verse number="13" style="v"/>et statuerunt testes falsos dicentes homo iste non cessat loqui verba adversus locum sanctum et legem
    <verse number="14" style="v"/>audivimus enim eum dicentem quoniam Iesus Nazarenus hic destruet locum istum et mutabit traditiones quas tradidit nobis Moses
    <verse number="15" style="v"/>et intuentes eum omnes qui sedebant in concilio viderunt faciem eius tamquam faciem angeli
  </para>
  <chapter number="7" style="c"/>
  <para style="p">
    <verse number="1" style="v"/>dixit autem princeps sacerdotum si haec ita se habent
    <verse number="2" style="v"/>qui ait viri fratres et patres audite Deus gloriae apparuit patri nostro Abraham cum esset in Mesopotamiam priusquam moraretur in Charram
    <verse number="3" style="v"/>et dixit ad illum exi de terra tua et de cognatione tua et veni in terram quam tibi monstravero
    <verse number="4" style="v"/>tunc exiit de terra Chaldeorum et habitavit in Charram et inde postquam mortuus est pater eius transtulit illum in terram istam in qua nunc vos habitatis
    <verse number="5" style="v"/>et non dedit illi hereditatem in ea nec passum pedis et repromisit dare illi eam in possessionem et semini eius post ipsum cum non haberet filium
    <verse number="6" style="v"/>locutus est autem Deus quia erit semen eius accola in terra aliena et servituti eos subicient et male tractabunt eos annis quadringentis
    <verse number="7" style="v"/>et gentem cui servierint iudicabo ego dixit Deus et post haec exibunt et deservient mihi in loco isto
    <verse number="8" style="v"/>et dedit illi testamentum circumcisionis et sic genuit Isaac et circumcidit eum die octava et Isaac Iacob et Iacob duodecim patriarchas
    <verse number="9" style="v"/>et patriarchae aemulantes Ioseph vendiderunt in Aegyptum et erat Deus cum eo
    <verse number="10" style="v"/>et eripuit eum ex omnibus tribulationibus eius et dedit ei gratiam et sapientiam in conspectu Pharaonis regis Aegypti et constituit eum praepositum super Aegyptum et super omnem domum suam
    <verse number="11" style="v"/>venit autem fames in universam Aegyptum et Chanaan et tribulatio magna et non inveniebant cibos patres nostri
    <verse number="12" style="v"/>cum audisset autem Iacob esse frumentum in Aegypto misit patres nostros primum
    <verse number="13" style="v"/>et in secundo cognitus est Ioseph a fratribus suis et manifestatum est Pharaoni genus eius
    <verse number="14" style="v"/>mittens autem Ioseph accersivit Iacob patrem suum et omnem cognationem in animabus septuaginta quinque
    <verse number="15" style="v"/>et descendit Iacob in Aegyptum et defunctus est ipse et patres nostri
    <verse number="16" style="v"/>et translati sunt in Sychem et positi sunt in sepulchro quod emit Abraham pretio argenti a filiis Emmor filii Sychem
    <verse number="17" style="v"/>cum adpropinquaret autem tempus repromissionis quam confessus erat Deus Abrahae crevit populus et multiplicatus est in Aegypto
    <verse number="18" style="v"/>quoadusque surrexit rex alius in Aegypto qui non sciebat Ioseph
    <verse number="19" style="v"/>hic circumveniens genus nostrum adflixit patres ut exponerent infantes suos ne vivificarentur
    <verse number="20" style="v"/>eodem tempore natus est Moses et fuit gratus Deo qui nutritus est tribus mensibus in domo patris sui
    <verse number="21" style="v"/>exposito autem illo sustulit eum filia Pharaonis et enutrivit eum sibi in filium
    <verse number="22" style="v"/>et eruditus est Moses omni sapientia Aegyptiorum et erat potens in verbis et in operibus suis
    <verse number="23" style="v"/>cum autem impleretur ei quadraginta annorum tempus ascendit in cor eius ut visitaret fratres suos filios Israhel
    <verse number="24" style="v"/>et cum vidisset quendam iniuriam patientem vindicavit illum et fecit ultionem ei qui iniuriam sustinebat percusso Aegyptio
    <verse number="25" style="v"/>existimabat autem intellegere fratres quoniam Deus per manum ipsius daret salutem illis at illi non intellexerunt
    <verse number="26" style="v"/>sequenti vero die apparuit illis litigantibus et reconciliabat eos in pacem dicens viri fratres estis ut quid nocetis alterutrum
    <verse number="27" style="v"/>qui autem iniuriam faciebat proximo reppulit eum dicens quis te constituit principem et iudicem super nos
    <verse number="28" style="v"/>numquid interficere me tu vis quemadmodum interfecisti heri Aegyptium
    <verse number="29" style="v"/>fugit autem Moses in verbo isto et factus est advena in terra Madiam ubi generavit filios duos
    <verse number="30" style="v"/>et expletis annis quadraginta apparuit illi in deserto montis Sina angelus in igne flammae rubi
    <verse number="31" style="v"/>Moses autem videns admiratus est visum et accedente illo ut consideraret facta est vox Domini
    <verse number="32" style="v"/>ego Deus patrum tuorum Deus Abraham et Deus Isaac et Deus Iacob tremefactus autem Moses non audebat considerare
    <verse number="33" style="v"/>dixit autem illi Dominus solve calciamentum pedum tuorum locus enim in quo stas terra sancta est
    <verse number="34" style="v"/>videns vidi adflictionem populi mei qui est in Aegypto et gemitum eorum audivi et descendi liberare eos et nunc veni et mittam te in Aegyptum
    <verse number="35" style="v"/>hunc Mosen quem negaverunt dicentes quis te constituit principem et iudicem hunc Deus principem et redemptorem misit cum manu angeli qui apparuit illi in rubo
    <verse number="36" style="v"/>hic eduxit illos faciens prodigia et signa in terra Aegypti et in Rubro mari et in deserto annis quadraginta
    <verse number="37" style="v"/>hic est Moses qui dixit filiis Israhel prophetam vobis suscitabit Deus de fratribus vestris tamquam me
    <verse number="38" style="v"/>hic est qui fuit in ecclesia in solitudine cum angelo qui loquebatur ei in monte Sina et cum patribus nostris qui accepit verba vitae dare nobis
    <verse number="39" style="v"/>cui noluerunt oboedire patres nostri sed reppulerunt et aversi sunt cordibus suis in Aegyptum
    <verse number="40" style="v"/>dicentes ad Aaron fac nobis deos qui praecedant nos Moses enim hic qui eduxit nos de terra Aegypti nescimus quid factum sit ei
    <verse number="41" style="v"/>et vitulum fecerunt in illis diebus et obtulerunt hostiam simulacro et laetabantur in operibus manuum suarum
    <verse number="42" style="v"/>convertit autem Deus et tradidit eos servire militiae caeli sicut scriptum est in libro Prophetarum numquid victimas aut hostias obtulistis mihi annis quadraginta in deserto domus Israhel
    <verse number="43" style="v"/>et suscepistis tabernaculum Moloch et sidus dei vestri Rempham figuras quas fecistis adorare eas et transferam vos trans Babylonem
    <verse number="44" style="v"/>tabernaculum testimonii fuit patribus nostris in deserto sicut disposuit loquens ad Mosen ut faceret illud secundum formam quam viderat
    <verse number="45" style="v"/>quod et induxerunt suscipientes patres nostri cum Iesu in possessionem gentium quas expulit Deus a facie patrum nostrorum usque in diebus David
    <verse number="46" style="v"/>qui invenit gratiam ante Deum et petiit ut inveniret tabernaculum Deo Iacob
    <verse number="47" style="v"/>Salomon autem aedificavit illi domum
    <verse number="48" style="v"/>sed non Excelsus in manufactis habitat sicut propheta dicit
    <verse number="49" style="v"/>caelum mihi sedis est terra autem scabillum pedum meorum quam domum aedificabitis mihi dicit Dominus aut quis locus requietionis meae est
    <verse number="50" style="v"/>nonne manus mea fecit haec omnia
    <verse number="51" style="v"/>dura cervice et incircumcisi cordibus et auribus vos semper Spiritui Sancto resistitis sicut patres vestri et vos
    <verse number="52" style="v"/>quem prophetarum non sunt persecuti patres vestri et occiderunt eos qui praenuntiabant de adventu Iusti cuius vos nunc proditores et homicidae fuistis
    <verse number="53" style="v"/>qui accepistis legem in dispositionem angelorum et non custodistis
    <verse number="54" style="v"/>audientes autem haec dissecabantur cordibus suis et stridebant dentibus in eum
    <verse number="55" style="v"/>cum autem esset plenus Spiritu Sancto intendens in caelum vidit gloriam Dei et Iesum stantem a dextris Dei et ait ecce video caelos apertos et Filium hominis a dextris stantem Dei
    <verse number="56" style="v"/>exclamantes autem voce magna continuerunt aures suas et impetum fecerunt unianimiter in eum
    <verse number="57" style="v"/>et eicientes eum extra civitatem lapidabant et testes deposuerunt vestimenta sua secus pedes adulescentis qui vocabatur Saulus
    <verse number="58" style="v"/>et lapidabant Stephanum invocantem et dicentem Domine Iesu suscipe spiritum meum
    <verse number="59" style="v"/>positis autem genibus clamavit voce magna Domine ne statuas illis hoc peccatum et cum hoc dixisset obdormivit Saulus autem erat consentiens neci eius
  </para>
  <chapter number="8" style="c"/>
  <para style="p">
    <verse number="1" style="v"/>facta est autem in illa die persecutio magna in ecclesia quae erat Hierosolymis et omnes dispersi sunt per regiones Iudaeae et Samariae praeter apostolos
    <verse number="2" style="v"/>curaverunt autem Stephanum viri timorati et fecerunt planctum magnum super illum
    <verse number="3" style="v"/>Saulus vero devastabat ecclesiam per domos intrans et trahens viros ac mulieres tradebat in custodiam
    <verse number="4" style="v"/>igitur qui dispersi erant pertransiebant evangelizantes verbum
    <verse number="5" style="v"/>Philippus autem descendens in civitatem Samariae praedicabat illis Christum
    <verse number="6" style="v"/>intendebant autem turbae his quae a Philippo dicebantur unianimiter audientes et videntes signa quae faciebat
    <verse number="7" style="v"/>multi enim eorum qui habebant spiritus inmundos clamantes voce magna exiebant multi autem paralytici et claudi curati sunt
    <verse number="8" style="v"/>factum est ergo magnum gaudium in illa civitate
    <verse number="9" style="v"/>vir autem quidam nomine Simon qui ante fuerat in civitate magus seducens gentem Samariae dicens esse se aliquem magnum
    <verse number="10" style="v"/>cui auscultabant omnes a minimo usque ad maximum dicentes hic est virtus Dei quae vocatur Magna
    <verse number="11" style="v"/>adtendebant autem eum propter quod multo tempore magicis suis dementasset eos
    <verse number="12" style="v"/>cum vero credidissent Philippo evangelizanti de regno Dei et nomine Iesu Christi baptizabantur viri ac mulieres
    <verse number="13" style="v"/>tunc Simon et ipse credidit et cum baptizatus esset adherebat Philippo videns etiam signa et virtutes maximas fieri stupens admirabatur
    <verse number="14" style="v"/>cum autem audissent apostoli qui erant Hierosolymis quia recepit Samaria verbum Dei miserunt ad illos Petrum et Iohannem
    <verse number="15" style="v"/>qui cum venissent oraverunt pro ipsis ut acciperent Spiritum Sanctum
    <verse number="16" style="v"/>nondum enim in quemquam illorum venerat sed baptizati tantum erant in nomine Domini Iesu
    <verse number="17" style="v"/>tunc inponebant manus super illos et accipiebant Spiritum Sanctum
    <verse number="18" style="v"/>cum vidisset autem Simon quia per inpositionem manus apostolorum daretur Spiritus Sanctus obtulit eis pecuniam
    <verse number="19" style="v"/>dicens date et mihi hanc potestatem ut cuicumque inposuero manus accipiat Spiritum Sanctum Petrus autem dixit ad eum
    <verse number="20" style="v"/>pecunia tua tecum sit in perditionem quoniam donum Dei existimasti pecunia possideri
    <verse number="21" style="v"/>non est tibi pars neque sors in sermone isto cor enim tuum non est rectum coram Deo
    <verse number="22" style="v"/>paenitentiam itaque age ab hac nequitia tua et roga Deum si forte remittatur tibi haec cogitatio cordis tui
    <verse number="23" style="v"/>in felle enim amaritudinis et obligatione iniquitatis video te esse
    <verse number="24" style="v"/>respondens autem Simon dixit precamini vos pro me ad Dominum ut nihil veniat super me horum quae dixistis
    <verse number="25" style="v"/>et illi quidem testificati et locuti verbum Domini rediebant Hierosolymam et multis regionibus Samaritanorum evangelizabant
    <verse number="26" style="v"/>angelus autem Domini locutus est ad Philippum dicens surge et vade contra meridianum ad viam quae descendit ab Hierusalem in Gazam haec est deserta
    <verse number="27" style="v"/>et surgens abiit et ecce vir aethiops eunuchus potens Candacis reginae Aethiopum qui erat super omnes gazas eius venerat adorare in Hierusalem
    <verse number="28" style="v"/>et revertebatur sedens super currum suum legensque prophetam Esaiam
    <verse number="29" style="v"/>dixit autem Spiritus Philippo accede et adiunge te ad currum istum
    <verse number="30" style="v"/>adcurrens autem Philippus audivit illum legentem Esaiam prophetam et dixit putasne intellegis quae legis
    <verse number="31" style="v"/>qui ait et quomodo possum si non aliquis ostenderit mihi rogavitque Philippum ut ascenderet et sederet secum
    <verse number="32" style="v"/>locus autem scripturae quam legebat erat hic tamquam ovis ad occisionem ductus est et sicut agnus coram tondente se sine voce sic non aperuit os suum
    <verse number="33" style="v"/>in humilitate iudicium eius sublatum est generationem illius quis enarrabit quoniam tollitur de terra vita eius
    <verse number="34" style="v"/>respondens autem eunuchus Philippo dixit obsecro te de quo propheta dicit hoc de se an de alio aliquo
    <verse number="35" style="v"/>aperiens autem Philippus os suum et incipiens ab scriptura ista evangelizavit illi Iesum
    <verse number="36" style="v"/>et dum irent per viam venerunt ad quandam aquam et ait eunuchus ecce aqua quid prohibet me baptizari
    <verse number="37" style="v"/>
    <verse number="38" style="v"/>et iussit stare currum et descenderunt uterque in aquam Philippus et eunuchus et baptizavit eum
    <verse number="39" style="v"/>cum autem ascendissent de aqua Spiritus Domini rapuit Philippum et amplius non vidit eum eunuchus ibat enim per viam suam gaudens
    <verse number="40" style="v"/>Philippus autem inventus est in Azoto et pertransiens evangelizabat civitatibus cunctis donec veniret Caesaream
  </para>
  <chapter number="9" style="c"/>
  <para style="p">
    <verse number="1" style="v"/>Saulus autem adhuc inspirans minarum et caedis in discipulos Domini accessit ad principem sacerdotum
    <verse number="2" style="v"/>et petiit ab eo epistulas in Damascum ad synagogas ut si quos invenisset huius viae viros ac mulieres vinctos perduceret in Hierusalem
    <verse number="3" style="v"/>et cum iter faceret contigit ut adpropinquaret Damasco et subito circumfulsit eum lux de caelo
    <verse number="4" style="v"/>et cadens in terram audivit vocem dicentem sibi Saule Saule quid me persequeris
    <verse number="5" style="v"/>qui dixit quis es Domine et ille ego sum Iesus quem tu persequeris
    <verse number="6" style="v"/>
    <verse number="7" style="v"/>sed surge et ingredere civitatem et dicetur tibi quid te oporteat facere viri autem illi qui comitabantur cum eo stabant stupefacti audientes quidem vocem neminem autem videntes
    <verse number="8" style="v"/>surrexit autem Saulus de terra apertisque oculis nihil videbat ad manus autem illum trahentes introduxerunt Damascum
    <verse number="9" style="v"/>et erat tribus diebus non videns et non manducavit neque bibit
    <verse number="10" style="v"/>erat autem quidam discipulus Damasci nomine Ananias et dixit ad illum in visu Dominus Anania at ille ait ecce ego Domine
    <verse number="11" style="v"/>et Dominus ad illum surgens vade in vicum qui vocatur Rectus et quaere in domo Iudae Saulum nomine Tarsensem ecce enim orat
    <verse number="12" style="v"/>et vidit virum Ananiam nomine introeuntem et inponentem sibi manus ut visum recipiat
    <verse number="13" style="v"/>respondit autem Ananias Domine audivi a multis de viro hoc quanta mala sanctis tuis fecerit in Hierusalem
    <verse number="14" style="v"/>et hic habet potestatem a principibus sacerdotum alligandi omnes qui invocant nomen tuum
    <verse number="15" style="v"/>dixit autem ad eum Dominus vade quoniam vas electionis est mihi iste ut portet nomen meum coram gentibus et regibus et filiis Israhel
    <verse number="16" style="v"/>ego enim ostendam illi quanta oporteat eum pro nomine meo pati
    <verse number="17" style="v"/>et abiit Ananias et introivit in domum et inponens ei manus dixit Saule frater Dominus misit me Iesus qui apparuit tibi in via qua veniebas ut videas et implearis Spiritu Sancto
    <verse number="18" style="v"/>et confestim ceciderunt ab oculis eius tamquam squamae et visum recepit et surgens baptizatus est
    <verse number="19" style="v"/>et cum accepisset cibum confortatus est fuit autem cum discipulis qui erant Damasci per dies aliquot
    <verse number="20" style="v"/>et continuo in synagogis praedicabat Iesum quoniam hic est Filius Dei
    <verse number="21" style="v"/>stupebant autem omnes qui audiebant et dicebant nonne hic est qui expugnabat in Hierusalem eos qui invocabant nomen istud et huc ad hoc venit ut vinctos illos duceret ad principes sacerdotum
    <verse number="22" style="v"/>Saulus autem magis convalescebat et confundebat Iudaeos qui habitabant Damasci adfirmans quoniam hic est Christus
    <verse number="23" style="v"/>cum implerentur autem dies multi consilium fecerunt Iudaei ut eum interficerent
    <verse number="24" style="v"/>notae autem factae sunt Saulo insidiae eorum custodiebant autem et portas die ac nocte ut eum interficerent
    <verse number="25" style="v"/>accipientes autem discipuli eius nocte per murum dimiserunt eum submittentes in sporta
    <verse number="26" style="v"/>cum autem venisset in Hierusalem temptabat iungere se discipulis et omnes timebant eum non credentes quia esset discipulus
    <verse number="27" style="v"/>Barnabas autem adprehensum illum duxit ad apostolos et narravit illis quomodo in via vidisset Dominum et quia locutus est ei et quomodo in Damasco fiducialiter egerit in nomine Iesu
    <verse number="28" style="v"/>et erat cum illis intrans et exiens in Hierusalem et fiducialiter agens in nomine Domini
    <verse number="29" style="v"/>loquebatur quoque et disputabat cum Graecis illi autem quaerebant occidere eum
    <verse number="30" style="v"/>quod cum cognovissent fratres deduxerunt eum Caesaream et dimiserunt Tarsum
    <verse number="31" style="v"/>ecclesia quidem per totam Iudaeam et Galilaeam et Samariam habebat pacem et aedificabatur ambulans in timore Domini et consolatione Sancti Spiritus replebatur
    <verse number="32" style="v"/>factum est autem Petrum dum pertransiret universos devenire et ad sanctos qui habitabant Lyddae
    <verse number="33" style="v"/>invenit autem ibi hominem quendam nomine Aeneam ab annis octo iacentem in grabatto qui erat paralyticus
    <verse number="34" style="v"/>et ait illi Petrus Aeneas sanat te Iesus Christus surge et sterne tibi et continuo surrexit
    <verse number="35" style="v"/>et viderunt illum omnes qui habitabant Lyddae et Saronae qui conversi sunt ad Dominum
    <verse number="36" style="v"/>in Ioppe autem fuit quaedam discipula nomine Tabitas quae interpretata dicitur Dorcas haec erat plena operibus bonis et elemosynis quas faciebat
    <verse number="37" style="v"/>factum est autem in diebus illis ut infirmata moreretur quam cum lavissent posuerunt eam in cenaculo
    <verse number="38" style="v"/>cum autem prope esset Lydda ab Ioppe discipuli audientes quia Petrus esset in ea miserunt duos viros ad eum rogantes ne pigriteris venire usque ad nos
    <verse number="39" style="v"/>exsurgens autem Petrus venit cum illis et cum advenisset duxerunt illum in cenaculum et circumsteterunt illum omnes viduae flentes et ostendentes tunicas et vestes quas faciebat illis Dorcas
    <verse number="40" style="v"/>eiectis autem omnibus foras Petrus ponens genua oravit et conversus ad corpus dixit Tabita surge at illa aperuit oculos suos et viso Petro resedit
    <verse number="41" style="v"/>dans autem illi manum erexit eam et cum vocasset sanctos et viduas adsignavit eam vivam
    <verse number="42" style="v"/>notum autem factum est per universam Ioppen et crediderunt multi in Domino
    <verse number="43" style="v"/>factum est autem ut dies multos moraretur in Ioppe apud quendam Simonem coriarium
  </para>
  <chapter number="10" style="c"/>
  <para style="p">
    <verse number="1" style="v"/>vir autem quidam erat in Caesarea nomine Cornelius centurio cohortis quae dicitur Italica
    <verse number="2" style="v"/>religiosus et timens Deum cum omni domo sua faciens elemosynas multas plebi et deprecans Deum semper
    <verse number="3" style="v"/>vidit in visu manifeste quasi hora nona diei angelum Dei introeuntem ad se et dicentem sibi Corneli
    <verse number="4" style="v"/>at ille intuens eum timore correptus dixit quid est domine dixit autem illi orationes tuae et elemosynae tuae ascenderunt in memoriam in conspectu Dei
    <verse number="5" style="v"/>et nunc mitte viros in Ioppen et accersi Simonem quendam qui cognominatur Petrus
    <verse number="6" style="v"/>hic hospitatur apud Simonem quendam coriarium cuius est domus iuxta mare
    <verse number="7" style="v"/>et cum discessisset angelus qui loquebatur illi vocavit duos domesticos suos et militem metuentem Dominum ex his qui illi parebant
    <verse number="8" style="v"/>quibus cum narrasset omnia misit illos in Ioppen
    <verse number="9" style="v"/>postera autem die iter illis facientibus et adpropinquantibus civitati ascendit Petrus in superiora ut oraret circa horam sextam
    <verse number="10" style="v"/>et cum esuriret voluit gustare parantibus autem eis cecidit super eum mentis excessus
    <verse number="11" style="v"/>et videt caelum apertum et descendens vas quoddam velut linteum magnum quattuor initiis submitti de caelo in terram
    <verse number="12" style="v"/>in quo erant omnia quadrupedia et serpentia terrae et volatilia caeli
    <verse number="13" style="v"/>et facta est vox ad eum surge Petre et occide et manduca
    <verse number="14" style="v"/>ait autem Petrus absit Domine quia numquam manducavi omne commune et inmundum
    <verse number="15" style="v"/>et vox iterum secundo ad eum quae Deus purificavit ne tu commune dixeris
    <verse number="16" style="v"/>hoc autem factum est per ter et statim receptum est vas in caelum
    <verse number="17" style="v"/>et dum intra se haesitaret Petrus quidnam esset visio quam vidisset ecce viri qui missi erant a Cornelio inquirentes domum Simonis adstiterunt ad ianuam
    <verse number="18" style="v"/>et cum vocassent interrogabant si Simon qui cognominatur Petrus illic haberet hospitium
    <verse number="19" style="v"/>Petro autem cogitante de visione dixit Spiritus ei ecce viri tres quaerunt te
    <verse number="20" style="v"/>surge itaque et descende et vade cum eis nihil dubitans quia ego misi illos
    <verse number="21" style="v"/>descendens autem Petrus ad viros dixit ecce ego sum quem quaeritis quae causa est propter quam venistis
    <verse number="22" style="v"/>qui dixerunt Cornelius centurio vir iustus et timens Deum et testimonium habens ab universa gente Iudaeorum responsum accepit ab angelo sancto accersire te in domum suam et audire verba abs te
    <verse number="23" style="v"/>introducens igitur eos recepit hospitio sequenti autem die surgens profectus est cum eis et quidam ex fratribus ab Ioppe comitati sunt eum
    <verse number="24" style="v"/>altera autem die introivit Caesaream Cornelius vero expectabat illos convocatis cognatis suis et necessariis amicis
    <verse number="25" style="v"/>et factum est cum introisset Petrus obvius ei Cornelius et procidens ad pedes adoravit
    <verse number="26" style="v"/>Petrus vero levavit eum dicens surge et ego ipse homo sum
    <verse number="27" style="v"/>et loquens cum illo intravit et invenit multos qui convenerant
    <verse number="28" style="v"/>dixitque ad illos vos scitis quomodo abominatum sit viro iudaeo coniungi aut accedere ad alienigenam et mihi ostendit Deus neminem communem aut inmundum dicere hominem
    <verse number="29" style="v"/>propter quod sine dubitatione veni accersitus interrogo ergo quam ob causam accersistis me
    <verse number="30" style="v"/>et Cornelius ait a nudius quartana die usque in hanc horam orans eram hora nona in domo mea et ecce vir stetit ante me in veste candida et ait
    <verse number="31" style="v"/>Corneli exaudita est oratio tua et elemosynae tuae commemoratae sunt in conspectu Dei
    <verse number="32" style="v"/>mitte ergo in Ioppen et accersi Simonem qui cognominatur Petrus hic hospitatur in domo Simonis coriarii iuxta mare
    <verse number="33" style="v"/>confestim igitur misi ad te et tu bene fecisti veniendo nunc ergo omnes nos in conspectu tuo adsumus audire omnia quaecumque tibi praecepta sunt a Domino
    <verse number="34" style="v"/>aperiens autem Petrus os dixit in veritate conperi quoniam non est personarum acceptor Deus
    <verse number="35" style="v"/>sed in omni gente qui timet eum et operatur iustitiam acceptus est illi
    <verse number="36" style="v"/>verbum misit filiis Israhel adnuntians pacem per Iesum Christum hic est omnium Dominus
    <verse number="37" style="v"/>vos scitis quod factum est verbum per universam Iudaeam incipiens enim a Galilaea post baptismum quod praedicavit Iohannes
    <verse number="38" style="v"/>Iesum a Nazareth quomodo unxit eum Deus Spiritu Sancto et virtute qui pertransivit benefaciendo et sanando omnes oppressos a diabolo quoniam Deus erat cum illo
    <verse number="39" style="v"/>et nos testes sumus omnium quae fecit in regione Iudaeorum et Hierusalem quem et occiderunt suspendentes in ligno
    <verse number="40" style="v"/>hunc Deus suscitavit tertia die et dedit eum manifestum fieri
    <verse number="41" style="v"/>non omni populo sed testibus praeordinatis a Deo nobis qui manducavimus et bibimus cum illo postquam resurrexit a mortuis
    <verse number="42" style="v"/>et praecepit nobis praedicare populo et testificari quia ipse est qui constitutus est a Deo iudex vivorum et mortuorum
    <verse number="43" style="v"/>huic omnes prophetae testimonium perhibent remissionem peccatorum accipere per nomen eius omnes qui credunt in eum
    <verse number="44" style="v"/>adhuc loquente Petro verba haec cecidit Spiritus Sanctus super omnes qui audiebant verbum
    <verse number="45" style="v"/>et obstipuerunt ex circumcisione fideles qui venerant cum Petro quia et in nationes gratia Spiritus Sancti effusa est
    <verse number="46" style="v"/>audiebant enim illos loquentes linguis et magnificantes Deum
    <verse number="47" style="v"/>tunc respondit Petrus numquid aquam quis prohibere potest ut non baptizentur hii qui Spiritum Sanctum acceperunt sicut et nos
    <verse number="48" style="v"/>et iussit eos in nomine Iesu Christi baptizari tunc rogaverunt eum ut maneret aliquot diebus
  </para>
  <chapter number="11" style="c"/>
  <para style="p">
    <verse number="1" style="v"/>audierunt autem apostoli et fratres qui erant in Iudaea quoniam et gentes receperunt verbum Dei
    <verse number="2" style="v"/>cum ascendisset autem Petrus in Hierosolymam disceptabant adversus illum qui erant ex circumcisione
    <verse number="3" style="v"/>dicentes quare introisti ad viros praeputium habentes et manducasti cum illis
    <verse number="4" style="v"/>incipiens autem Petrus exponebat illis ordinem dicens
    <verse number="5" style="v"/>ego eram in civitate Ioppe orans et vidi in excessu mentis visionem descendens vas quoddam velut linteum magnum quattuor initiis submitti de caelo et venit usque ad me
    <verse number="6" style="v"/>in quod intuens considerabam et vidi quadrupedia terrae et bestias et reptilia et volatilia caeli
    <verse number="7" style="v"/>audivi autem et vocem dicentem mihi surgens Petre occide et manduca
    <verse number="8" style="v"/>dixi autem nequaquam Domine quia commune aut inmundum numquam introivit in os meum
    <verse number="9" style="v"/>respondit autem vox secundo de caelo quae Deus mundavit tu ne commune dixeris
    <verse number="10" style="v"/>hoc autem factum est per ter et recepta sunt rursum omnia in caelum
    <verse number="11" style="v"/>et ecce confestim tres viri adstiterunt in domo in qua eram missi a Caesarea ad me
    <verse number="12" style="v"/>dixit autem Spiritus mihi ut irem cum illis nihil haesitans venerunt autem mecum et sex fratres isti et ingressi sumus in domum viri
    <verse number="13" style="v"/>narravit autem nobis quomodo vidisset angelum in domo sua stantem et dicentem sibi mitte in Ioppen et accersi Simonem qui cognominatur Petrus
    <verse number="14" style="v"/>qui loquetur tibi verba in quibus salvus eris tu et universa domus tua
    <verse number="15" style="v"/>cum autem coepissem loqui decidit Spiritus Sanctus super eos sicut et in nos in initio
    <verse number="16" style="v"/>recordatus sum autem verbi Domini sicut dicebat Iohannes quidem baptizavit aqua vos autem baptizabimini Spiritu Sancto
    <verse number="17" style="v"/>si ergo eandem gratiam dedit illis Deus sicut et nobis qui credidimus in Dominum Iesum Christum ego quis eram qui possem prohibere Deum
    <verse number="18" style="v"/>his auditis tacuerunt et glorificaverunt Deum dicentes ergo et gentibus Deus paenitentiam ad vitam dedit
    <verse number="19" style="v"/>et illi quidem qui dispersi fuerant a tribulatione quae facta fuerat sub Stephano perambulaverunt usque Foenicen et Cyprum et Antiochiam nemini loquentes verbum nisi solis Iudaeis
    <verse number="20" style="v"/>erant autem quidam ex eis viri cyprii et cyrenei qui cum introissent Antiochiam loquebantur et ad Graecos adnuntiantes Dominum Iesum
    <verse number="21" style="v"/>et erat manus Domini cum eis multusque numerus credentium conversus est ad Dominum
    <verse number="22" style="v"/>pervenit autem sermo ad aures ecclesiae quae erat Hierosolymis super istis et miserunt Barnaban usque Antiochiam
    <verse number="23" style="v"/>qui cum pervenisset et vidisset gratiam Dei gavisus est et hortabatur omnes proposito cordis permanere in Domino
    <verse number="24" style="v"/>quia erat vir bonus et plenus Spiritu Sancto et fide et adposita est turba multa Domino
    <verse number="25" style="v"/>profectus est autem Tarsum ut quaereret Saulum quem cum invenisset perduxit Antiochiam
    <verse number="26" style="v"/>et annum totum conversati sunt in ecclesia et docuerunt turbam multam ita ut cognominarentur primum Antiochiae discipuli Christiani
    <verse number="27" style="v"/>in his autem diebus supervenerunt ab Hierosolymis prophetae Antiochiam
    <verse number="28" style="v"/>et surgens unus ex eis nomine Agabus significabat per Spiritum famem magnam futuram in universo orbe terrarum quae facta est sub Claudio
    <verse number="29" style="v"/>discipuli autem prout quis habebat proposuerunt singuli eorum in ministerium mittere habitantibus in Iudaea fratribus
    <verse number="30" style="v"/>quod et fecerunt mittentes ad seniores per manus Barnabae et Sauli
  </para>
  <chapter number="12" style="c"/>
  <para style="p">
    <verse number="1" style="v"/>eodem autem tempore misit Herodes rex manus ut adfligeret quosdam de ecclesia
    <verse number="2" style="v"/>occidit autem Iacobum fratrem Iohannis gladio
    <verse number="3" style="v"/>videns autem quia placeret Iudaeis adposuit adprehendere et Petrum erant autem dies azymorum
    <verse number="4" style="v"/>quem cum adprehendisset misit in carcerem tradens quattuor quaternionibus militum custodire eum volens post pascha producere eum populo
    <verse number="5" style="v"/>et Petrus quidem servabatur in carcere oratio autem fiebat sine intermissione ab ecclesia ad Deum pro eo
    <verse number="6" style="v"/>cum autem producturus eum esset Herodes in ipsa nocte erat Petrus dormiens inter duos milites vinctus catenis duabus et custodes ante ostium custodiebant carcerem
    <verse number="7" style="v"/>et ecce angelus Domini adstitit et lumen refulsit in habitaculo percussoque latere Petri suscitavit eum dicens surge velociter et ceciderunt catenae de manibus eius
    <verse number="8" style="v"/>dixit autem angelus ad eum praecingere et calcia te gallicas tuas et fecit sic et dixit illi circumda tibi vestimentum tuum et sequere me
    <verse number="9" style="v"/>et exiens sequebatur et nesciebat quia verum est quod fiebat per angelum aestimabat autem se visum videre
    <verse number="10" style="v"/>transeuntes autem primam et secundam custodiam venerunt ad portam ferream quae ducit ad civitatem quae ultro aperta est eis et exeuntes processerunt vicum unum et continuo discessit angelus ab eo
    <verse number="11" style="v"/>et Petrus ad se reversus dixit nunc scio vere quia misit Dominus angelum suum et eripuit me de manu Herodis et de omni expectatione plebis Iudaeorum
    <verse number="12" style="v"/>consideransque venit ad domum Mariae matris Iohannis qui cognominatus est Marcus ubi erant multi congregati et orantes
    <verse number="13" style="v"/>pulsante autem eo ostium ianuae processit puella ad audiendum nomine Rhode
    <verse number="14" style="v"/>et ut cognovit vocem Petri prae gaudio non aperuit ianuam sed intro currens nuntiavit stare Petrum ante ianuam
    <verse number="15" style="v"/>at illi dixerunt ad eam insanis illa autem adfirmabat sic se habere illi autem dicebant angelus eius est
    <verse number="16" style="v"/>Petrus autem perseverabat pulsans cum autem aperuissent viderunt eum et obstipuerunt
    <verse number="17" style="v"/>annuens autem eis manu ut tacerent enarravit quomodo Dominus eduxisset eum de carcere dixitque nuntiate Iacobo et fratribus haec et egressus abiit in alium locum
    <verse number="18" style="v"/>facta autem die erat non parva turbatio inter milites quidnam de Petro factum esset
    <verse number="19" style="v"/>Herodes autem cum requisisset eum et non invenisset inquisitione facta de custodibus iussit eos duci descendensque a Iudaea in Caesaream ibi commoratus est
    <verse number="20" style="v"/>erat autem iratus Tyriis et Sidoniis at illi unianimes venerunt ad eum et persuaso Blasto qui erat super cubiculum regis postulabant pacem eo quod alerentur regiones eorum ab illo
    <verse number="21" style="v"/>statuto autem die Herodes vestitus veste regia sedit pro tribunali et contionabatur ad eos
    <verse number="22" style="v"/>populus autem adclamabat dei voces et non hominis
    <verse number="23" style="v"/>confestim autem percussit eum angelus Domini eo quod non dedisset honorem Deo et consumptus a vermibus exspiravit
    <verse number="24" style="v"/>verbum autem Domini crescebat et multiplicabatur
    <verse number="25" style="v"/>Barnabas autem et Saulus reversi sunt ab Hierosolymis expleto ministerio adsumpto Iohanne qui cognominatus est Marcus
  </para>
  <chapter number="13" style="c"/>
  <para style="p">
    <verse number="1" style="v"/>erant autem in ecclesia quae erat Antiochiae prophetae et doctores in quibus Barnabas et Symeon qui vocabatur Niger et Lucius Cyrenensis et Manaen qui erat Herodis tetrarchae conlactaneus et Saulus
    <verse number="2" style="v"/>ministrantibus autem illis Domino et ieiunantibus dixit Spiritus Sanctus separate mihi Barnaban et Saulum in opus quod adsumpsi eos
    <verse number="3" style="v"/>tunc ieiunantes et orantes inponentesque eis manus dimiserunt illos
    <verse number="4" style="v"/>et ipsi quidem missi ab Spiritu Sancto abierunt Seleuciam et inde navigaverunt Cyprum
    <verse number="5" style="v"/>et cum venissent Salamina praedicabant verbum Dei in synagogis Iudaeorum habebant autem et Iohannem in ministerio
    <verse number="6" style="v"/>et cum perambulassent universam insulam usque Paphum invenerunt quendam virum magum pseudoprophetam Iudaeum cui nomen erat Bariesu
    <verse number="7" style="v"/>qui erat cum proconsule Sergio Paulo viro prudente hic accitis Barnaba et Saulo desiderabat audire verbum Dei
    <verse number="8" style="v"/>resistebat autem illis Elymas magus sic enim interpretatur nomen eius quaerens avertere proconsulem a fide
    <verse number="9" style="v"/>Saulus autem qui et Paulus repletus Spiritu Sancto intuens in eum
    <verse number="10" style="v"/>dixit o plene omni dolo et omni fallacia fili diaboli inimice omnis iustitiae non desinis subvertere vias Domini rectas
    <verse number="11" style="v"/>et nunc ecce manus Domini super te et eris caecus non videns solem usque ad tempus et confestim cecidit in eum caligo et tenebrae et circumiens quaerebat qui ei manum daret
    <verse number="12" style="v"/>tunc proconsul cum vidisset factum credidit admirans super doctrinam Domini
    <verse number="13" style="v"/>et cum a Papho navigassent Paulus et qui cum eo venerunt Pergen Pamphiliae Iohannes autem discedens ab eis reversus est Hierosolymam
    <verse number="14" style="v"/>illi vero pertranseuntes Pergen venerunt Antiochiam Pisidiae et ingressi synagogam die sabbatorum sederunt
    <verse number="15" style="v"/>post lectionem autem legis et prophetarum miserunt principes synagogae ad eos dicentes viri fratres si quis est in vobis sermo exhortationis ad plebem dicite
    <verse number="16" style="v"/>surgens autem Paulus et manu silentium indicens ait viri israhelitae et qui timetis Deum audite
    <verse number="17" style="v"/>Deus plebis Israhel elegit patres nostros et plebem exaltavit cum essent incolae in terra Aegypti et in brachio excelso eduxit eos ex ea
    <verse number="18" style="v"/>et per quadraginta annorum tempus mores eorum sustinuit in deserto
    <verse number="19" style="v"/>et destruens gentes septem in terra Chanaan sorte distribuit eis terram eorum
    <verse number="20" style="v"/>quasi post quadringentos et quinquaginta annos et post haec dedit iudices usque ad Samuhel prophetam
    <verse number="21" style="v"/>et exinde postulaverunt regem et dedit illis Deus Saul filium Cis virum de tribu Beniamin annis quadraginta
    <verse number="22" style="v"/>et amoto illo suscitavit illis David regem cui et testimonium perhibens dixit inveni David filium Iesse virum secundum cor meum qui faciet omnes voluntates meas
    <verse number="23" style="v"/>huius Deus ex semine secundum promissionem eduxit Israhel salvatorem Iesum
    <verse number="24" style="v"/>praedicante Iohanne ante faciem adventus eius baptismum paenitentiae omni populo Israhel
    <verse number="25" style="v"/>cum impleret autem Iohannes cursum suum dicebat quem me arbitramini esse non sum ego sed ecce venit post me cuius non sum dignus calciamenta pedum solvere
    <verse number="26" style="v"/>viri fratres filii generis Abraham et qui in vobis timent Deum vobis verbum salutis huius missum est
    <verse number="27" style="v"/>qui enim habitabant Hierusalem et principes eius hunc ignorantes et voces prophetarum quae per omne sabbatum leguntur iudicantes impleverunt
    <verse number="28" style="v"/>et nullam causam mortis invenientes in eum petierunt a Pilato ut interficerent eum
    <verse number="29" style="v"/>cumque consummassent omnia quae de eo scripta erant deponentes eum de ligno posuerunt in monumento
    <verse number="30" style="v"/>Deus vero suscitavit eum a mortuis qui visus est per dies multos his
    <verse number="31" style="v"/>qui simul ascenderant cum eo de Galilaea in Hierusalem qui usque nunc sunt testes eius ad plebem
    <verse number="32" style="v"/>et nos vobis adnuntiamus ea quae ad patres nostros repromissio facta est
    <verse number="33" style="v"/>quoniam hanc Deus adimplevit filiis nostris resuscitans Iesum sicut et in psalmo secundo scriptum est Filius meus es tu ego hodie genui te
    <verse number="34" style="v"/>quod autem suscitaverit eum a mortuis amplius iam non reversurum in corruptionem ita dixit quia dabo vobis sancta David fidelia
    <verse number="35" style="v"/>ideoque et alias dicit non dabis Sanctum tuum videre corruptionem
    <verse number="36" style="v"/>David enim sua generatione cum administrasset voluntati Dei dormivit et adpositus est ad patres suos et vidit corruptionem
    <verse number="37" style="v"/>quem vero Deus suscitavit non vidit corruptionem
    <verse number="38" style="v"/>notum igitur sit vobis viri fratres quia per hunc vobis remissio peccatorum adnuntiatur ab omnibus quibus non potuistis in lege Mosi iustificari
    <verse number="39" style="v"/>in hoc omnis qui credit iustificatur
    <verse number="40" style="v"/>videte ergo ne superveniat quod dictum est in prophetis
    <verse number="41" style="v"/>videte contemptores et admiramini et disperdimini quia opus operor ego in diebus vestris opus quod non credetis si quis enarraverit vobis
    <verse number="42" style="v"/>exeuntibus autem illis rogabant ut sequenti sabbato loquerentur sibi verba haec
    <verse number="43" style="v"/>cumque dimissa esset synagoga secuti sunt multi Iudaeorum et colentium advenarum Paulum et Barnaban qui loquentes suadebant eis ut permanerent in gratia Dei
    <verse number="44" style="v"/>sequenti vero sabbato paene universa civitas convenit audire verbum Domini
    <verse number="45" style="v"/>videntes autem turbas Iudaei repleti sunt zelo et contradicebant his quae a Paulo dicebantur blasphemantes
    <verse number="46" style="v"/>tunc constanter Paulus et Barnabas dixerunt vobis oportebat primum loqui verbum Dei sed quoniam repellitis illud et indignos vos iudicastis aeternae vitae ecce convertimur ad gentes
    <verse number="47" style="v"/>sic enim praecepit nobis Dominus posui te in lumen gentibus ut sis in salutem usque ad extremum terrae
    <verse number="48" style="v"/>audientes autem gentes gavisae sunt et glorificabant verbum Domini et crediderunt quotquot erant praeordinati ad vitam aeternam
    <verse number="49" style="v"/>disseminabatur autem verbum Domini per universam regionem
    <verse number="50" style="v"/>Iudaei autem concitaverunt religiosas mulieres et honestas et primos civitatis et excitaverunt persecutionem in Paulum et Barnaban et eiecerunt eos de finibus suis
    <verse number="51" style="v"/>at illi excusso pulvere pedum in eos venerunt Iconium
    <verse number="52" style="v"/>discipuli quoque replebantur gaudio et Spiritu Sancto
  </para>
  <chapter number="14" style="c"/>
  <para style="p">
    <verse number="1" style="v"/>factum est autem Iconii ut simul introirent synagogam Iudaeorum et loquerentur ita ut crederet Iudaeorum et Graecorum copiosa multitudo
    <verse number="2" style="v"/>qui vero increduli fuerunt Iudaei suscitaverunt et ad iracundiam concitaverunt animas gentium adversus fratres
    <verse number="3" style="v"/>multo igitur tempore demorati sunt fiducialiter agentes in Domino testimonium perhibente verbo gratiae suae dante signa et prodigia fieri per manus eorum
    <verse number="4" style="v"/>divisa est autem multitudo civitatis et quidam quidem erant cum Iudaeis quidam vero cum apostolis
    <verse number="5" style="v"/>cum autem factus esset impetus gentilium et Iudaeorum cum principibus suis ut contumeliis adficerent et lapidarent eos
    <verse number="6" style="v"/>intellegentes confugerunt ad civitates Lycaoniae Lystram et Derben et universam in circuitu regionem et ibi evangelizantes erant
    <verse number="7" style="v"/>et quidam vir in Lystris infirmus pedibus sedebat claudus ex utero matris suae qui numquam ambulaverat
    <verse number="8" style="v"/>hic audivit Paulum loquentem qui intuitus eum et videns quia haberet fidem ut salvus fieret
    <verse number="9" style="v"/>dixit magna voce surge super pedes tuos rectus et exilivit et ambulabat
    <verse number="10" style="v"/>turbae autem cum vidissent quod fecerat Paulus levaverunt vocem suam lycaonice dicentes dii similes facti hominibus descenderunt ad nos
    <verse number="11" style="v"/>et vocabant Barnaban Iovem Paulum vero Mercurium quoniam ipse erat dux verbi
    <verse number="12" style="v"/>sacerdos quoque Iovis qui erat ante civitatem tauros et coronas ante ianuas adferens cum populis volebat sacrificare
    <verse number="13" style="v"/>quod ubi audierunt apostoli Barnabas et Paulus conscissis tunicis suis exilierunt in turbas clamantes
    <verse number="14" style="v"/>et dicentes viri quid haec facitis et nos mortales sumus similes vobis homines adnuntiantes vobis ab his vanis converti ad Deum vivum qui fecit caelum et terram et mare et omnia quae in eis sunt
    <verse number="15" style="v"/>qui in praeteritis generationibus dimisit omnes gentes ingredi in vias suas
    <verse number="16" style="v"/>et quidem non sine testimonio semet ipsum reliquit benefaciens de caelo dans pluvias et tempora fructifera implens cibo et laetitia corda vestra
    <verse number="17" style="v"/>et haec dicentes vix sedaverunt turbas ne sibi immolarent
    <verse number="18" style="v"/>supervenerunt autem quidam ab Antiochia et Iconio Iudaei et persuasis turbis lapidantesque Paulum traxerunt extra civitatem aestimantes eum mortuum esse
    <verse number="19" style="v"/>circumdantibus autem eum discipulis surgens intravit civitatem et postera die profectus est cum Barnaba in Derben
    <verse number="20" style="v"/>cumque evangelizassent civitati illi et docuissent multos reversi sunt Lystram et Iconium et Antiochiam
    <verse number="21" style="v"/>confirmantes animas discipulorum exhortantes ut permanerent in fide et quoniam per multas tribulationes oportet nos intrare in regnum Dei
    <verse number="22" style="v"/>et cum constituissent illis per singulas ecclesias presbyteros et orassent cum ieiunationibus commendaverunt eos Domino in quem crediderunt
    <verse number="23" style="v"/>transeuntesque Pisidiam venerunt Pamphiliam
    <verse number="24" style="v"/>et loquentes in Pergen verbum Domini descenderunt in Attaliam
    <verse number="25" style="v"/>et inde navigaverunt Antiochiam unde erant traditi gratiae Dei in opus quod conpleverunt
    <verse number="26" style="v"/>cum autem venissent et congregassent ecclesiam rettulerunt quanta fecisset Deus cum illis quia aperuisset gentibus ostium fidei
    <verse number="27" style="v"/>morati sunt autem tempus non modicum cum discipulis
  </para>
  <chapter number="15" style="c"/>
  <para style="p">
    <verse number="1" style="v"/>et quidam descendentes de Iudaea docebant fratres quia nisi circumcidamini secundum morem Mosi non potestis salvi fieri
    <verse number="2" style="v"/>facta ergo seditione non minima Paulo et Barnabae adversum illos statuerunt ut ascenderent Paulus et Barnabas et quidam alii ex illis ad apostolos et presbyteros in Hierusalem super hac quaestione
    <verse number="3" style="v"/>illi igitur deducti ab ecclesia pertransiebant Foenicen et Samariam narrantes conversionem gentium et faciebant gaudium magnum omnibus fratribus
    <verse number="4" style="v"/>cum autem venissent Hierosolymam suscepti sunt ab ecclesia et ab apostolis et senioribus adnuntiantes quanta Deus fecisset cum illis
    <verse number="5" style="v"/>surrexerunt autem quidam de heresi Pharisaeorum qui crediderant dicentes quia oportet circumcidi eos praecipere quoque servare legem Mosi
    <verse number="6" style="v"/>conveneruntque apostoli et seniores videre de verbo hoc
    <verse number="7" style="v"/>cum autem magna conquisitio fieret surgens Petrus dixit ad eos viri fratres vos scitis quoniam ab antiquis diebus in nobis elegit Deus per os meum audire gentes verbum evangelii et credere
    <verse number="8" style="v"/>et qui novit corda Deus testimonium perhibuit dans illis Spiritum Sanctum sicut et nobis
    <verse number="9" style="v"/>et nihil discrevit inter nos et illos fide purificans corda eorum
    <verse number="10" style="v"/>nunc ergo quid temptatis Deum inponere iugum super cervicem discipulorum quod neque patres nostri neque nos portare potuimus
    <verse number="11" style="v"/>sed per gratiam Domini Iesu credimus salvari quemadmodum et illi
    <verse number="12" style="v"/>tacuit autem omnis multitudo et audiebant Barnaban et Paulum narrantes quanta fecisset Deus signa et prodigia in gentibus per eos
    <verse number="13" style="v"/>et postquam tacuerunt respondit Iacobus dicens viri fratres audite me
    <verse number="14" style="v"/>Simeon narravit quemadmodum primum Deus visitavit sumere ex gentibus populum nomini suo
    <verse number="15" style="v"/>et huic concordant verba prophetarum sicut scriptum est
    <verse number="16" style="v"/>post haec revertar et aedificabo tabernaculum David quod decidit et diruta eius reaedificabo et erigam illud
    <verse number="17" style="v"/>ut requirant ceteri hominum Dominum et omnes gentes super quas invocatum est nomen meum dicit Dominus faciens haec
    <verse number="18" style="v"/>notum a saeculo est Domino opus suum
    <verse number="19" style="v"/>propter quod ego iudico non inquietari eos qui ex gentibus convertuntur ad Deum
    <verse number="20" style="v"/>sed scribere ad eos ut abstineant se a contaminationibus simulacrorum et fornicatione et suffocatis et sanguine
    <verse number="21" style="v"/>Moses enim a temporibus antiquis habet in singulis civitatibus qui eum praedicent in synagogis ubi per omne sabbatum legitur
    <verse number="22" style="v"/>tunc placuit apostolis et senioribus cum omni ecclesia eligere viros ex eis et mittere Antiochiam cum Paulo et Barnaba Iudam qui cognominatur Barsabban et Silam viros primos in fratribus
    <verse number="23" style="v"/>scribentes per manus eorum apostoli et seniores fratres his qui sunt Antiochiae et Syriae et Ciliciae fratribus ex gentibus salutem
    <verse number="24" style="v"/>quoniam audivimus quia quidam ex nobis exeuntes turbaverunt vos verbis evertentes animas vestras quibus non mandavimus
    <verse number="25" style="v"/>placuit nobis collectis in unum eligere viros et mittere ad vos cum carissimis nostris Barnaba et Paulo
    <verse number="26" style="v"/>hominibus qui tradiderunt animas suas pro nomine Domini nostri Iesu Christi
    <verse number="27" style="v"/>misimus ergo Iudam et Silam qui et ipsi vobis verbis referent eadem
    <verse number="28" style="v"/>visum est enim Spiritui Sancto et nobis nihil ultra inponere vobis oneris quam haec necessario
    <verse number="29" style="v"/>ut abstineatis vos ab immolatis simulacrorum et sanguine suffocato et fornicatione a quibus custodientes vos bene agetis valete
    <verse number="30" style="v"/>illi igitur dimissi descenderunt Antiochiam et congregata multitudine tradiderunt epistulam
    <verse number="31" style="v"/>quam cum legissent gavisi sunt super consolatione
    <verse number="32" style="v"/>Iudas autem et Silas et ipsi cum essent prophetae verbo plurimo consolati sunt fratres et confirmaverunt
    <verse number="33" style="v"/>facto autem ibi tempore dimissi sunt cum pace a fratribus ad eos qui miserant illos
    <verse number="34" style="v"/>
    <verse number="35" style="v"/>Paulus autem et Barnabas demorabantur Antiochiae docentes et evangelizantes cum aliis pluribus verbum Domini
    <verse number="36" style="v"/>post aliquot autem dies dixit ad Barnaban Paulus revertentes visitemus fratres per universas civitates in quibus praedicavimus verbum Domini quomodo se habeant
    <verse number="37" style="v"/>Barnabas autem volebat secum adsumere et Iohannem qui cognominatur Marcus
    <verse number="38" style="v"/>Paulus autem rogabat eum qui discessisset ab eis a Pamphilia et non isset cum eis in opus non debere recipi eum
    <verse number="39" style="v"/>facta est autem dissensio ita ut discederent ab invicem et Barnabas adsumpto Marco navigaret Cyprum
    <verse number="40" style="v"/>Paulus vero electo Sila profectus est traditus gratiae Domini a fratribus
    <verse number="41" style="v"/>perambulabat autem Syriam et Ciliciam confirmans ecclesias
  </para>
  <chapter number="16" style="c"/>
  <para style="p">
    <verse number="1" style="v"/>pervenit autem in Derben et Lystram et ecce discipulus quidam erat ibi nomine Timotheus filius mulieris iudaeae fidelis patre gentili
    <verse number="2" style="v"/>huic testimonium reddebant qui in Lystris erant et Iconii fratres
    <verse number="3" style="v"/>hunc voluit Paulus secum proficisci et adsumens circumcidit eum propter Iudaeos qui erant in illis locis sciebant enim omnes quod pater eius gentilis esset
    <verse number="4" style="v"/>cum autem pertransirent civitates tradebant eis custodire dogmata quae erant decreta ab apostolis et senioribus qui essent Hierosolymis
    <verse number="5" style="v"/>et ecclesiae quidem confirmabantur fide et abundabant numero cotidie
    <verse number="6" style="v"/>transeuntes autem Frygiam et Galatiae regionem vetati sunt a Sancto Spiritu loqui verbum in Asia
    <verse number="7" style="v"/>cum venissent autem in Mysiam temptabant ire Bithyniam et non permisit eos Spiritus Iesu
    <verse number="8" style="v"/>cum autem pertransissent Mysiam descenderunt Troadem
    <verse number="9" style="v"/>et visio per noctem Paulo ostensa est vir macedo quidam erat stans et deprecans eum et dicens transiens in Macedoniam adiuva nos
    <verse number="10" style="v"/>ut autem visum vidit statim quaesivimus proficisci in Macedoniam certi facti quia vocasset nos Deus evangelizare eis
    <verse number="11" style="v"/>navigantes autem a Troade recto cursu venimus Samothraciam et sequenti die Neapolim
    <verse number="12" style="v"/>et inde Philippis quae est prima partis Macedoniae civitas colonia eramus autem in hac urbe diebus aliquot conferentes
    <verse number="13" style="v"/>die autem sabbatorum egressi sumus foras portam iuxta flumen ubi videbatur oratio esse et sedentes loquebamur mulieribus quae convenerant
    <verse number="14" style="v"/>et quaedam mulier nomine Lydia purpuraria civitatis Thyatirenorum colens Deum audivit cuius Dominus aperuit cor intendere his quae dicebantur a Paulo
    <verse number="15" style="v"/>cum autem baptizata esset et domus eius deprecata est dicens si iudicastis me fidelem Domino esse introite in domum meam et manete et coegit nos
    <verse number="16" style="v"/>factum est autem euntibus nobis ad orationem puellam quandam habentem spiritum pythonem obviare nobis quae quaestum magnum praestabat dominis suis divinando
    <verse number="17" style="v"/>haec subsecuta Paulum et nos clamabat dicens isti homines servi Dei excelsi sunt qui adnuntiant vobis viam salutis
    <verse number="18" style="v"/>hoc autem faciebat multis diebus dolens autem Paulus et conversus spiritui dixit praecipio tibi in nomine Iesu Christi exire ab ea et exiit eadem hora
    <verse number="19" style="v"/>videntes autem domini eius quia exivit spes quaestus eorum adprehendentes Paulum et Silam perduxerunt in forum ad principes
    <verse number="20" style="v"/>et offerentes eos magistratibus dixerunt hii homines conturbant civitatem nostram cum sint Iudaei
    <verse number="21" style="v"/>et adnuntiant morem quem non licet nobis suscipere neque facere cum simus Romani
    <verse number="22" style="v"/>et concurrit plebs adversus eos et magistratus scissis tunicis eorum iusserunt virgis caedi
    <verse number="23" style="v"/>et cum multas plagas eis inposuissent miserunt eos in carcerem praecipientes custodi ut diligenter custodiret eos
    <verse number="24" style="v"/>qui cum tale praeceptum accepisset misit eos in interiorem carcerem et pedes eorum strinxit in ligno
    <verse number="25" style="v"/>media autem nocte Paulus et Silas adorantes laudabant Deum et audiebant eos qui in custodia erant
    <verse number="26" style="v"/>subito vero terraemotus factus est magnus ita ut moverentur fundamenta carceris et aperta sunt statim ostia omnia et universorum vincula soluta sunt
    <verse number="27" style="v"/>expergefactus autem custos carceris et videns apertas ianuas carceris evaginato gladio volebat se interficere aestimans fugisse vinctos
    <verse number="28" style="v"/>clamavit autem Paulus magna voce dicens nihil feceris tibi mali universi enim hic sumus
    <verse number="29" style="v"/>petitoque lumine introgressus est et tremefactus procidit Paulo et Silae
    <verse number="30" style="v"/>et producens eos foras ait domini quid me oportet facere ut salvus fiam
    <verse number="31" style="v"/>at illi dixerunt crede in Domino Iesu et salvus eris tu et domus tua
    <verse number="32" style="v"/>et locuti sunt ei verbum Domini cum omnibus qui erant in domo eius
    <verse number="33" style="v"/>et tollens eos in illa hora noctis lavit plagas eorum et baptizatus est ipse et omnes eius continuo
    <verse number="34" style="v"/>cumque perduxisset eos in domum suam adposuit eis mensam et laetatus est cum omni domo sua credens Deo
    <verse number="35" style="v"/>et cum dies factus esset miserunt magistratus lictores dicentes dimitte homines illos
    <verse number="36" style="v"/>nuntiavit autem custos carceris verba haec Paulo quia miserunt magistratus ut dimittamini nunc igitur exeuntes ite in pace
    <verse number="37" style="v"/>Paulus autem dixit eis caesos nos publice indemnatos homines romanos miserunt in carcerem et nunc occulte nos eiciunt non ita sed veniant
    <verse number="38" style="v"/>et ipsi nos eiciant nuntiaverunt autem magistratibus lictores verba haec timueruntque audito quod Romani essent
    <verse number="39" style="v"/>et venientes deprecati sunt eos et educentes rogabant ut egrederentur urbem
    <verse number="40" style="v"/>exeuntes autem de carcere introierunt ad Lydiam et visis fratribus consolati sunt eos et profecti sunt
  </para>
  <chapter number="17" style="c"/>
  <para style="p">
    <verse number="1" style="v"/>cum autem perambulassent Amphipolim et Apolloniam venerunt Thessalonicam ubi erat synagoga Iudaeorum
    <verse number="2" style="v"/>secundum consuetudinem autem Paulus introivit ad eos et per sabbata tria disserebat eis de scripturis
    <verse number="3" style="v"/>adaperiens et insinuans quia Christum oportuit pati et resurgere a mortuis et quia hic est Christus Iesus quem ego adnuntio vobis
    <verse number="4" style="v"/>et quidam ex eis crediderunt et adiuncti sunt Paulo et Silae et de colentibus gentilibusque multitudo magna et mulieres nobiles non paucae
    <verse number="5" style="v"/>zelantes autem Iudaei adsumentesque de vulgo viros quosdam malos et turba facta concitaverunt civitatem et adsistentes domui Iasonis quaerebant eos producere in populum
    <verse number="6" style="v"/>et cum non invenissent eos trahebant Iasonem et quosdam fratres ad principes civitatis clamantes quoniam hii qui orbem concitant et huc venerunt
    <verse number="7" style="v"/>quos suscepit Iason et hii omnes contra decreta Caesaris faciunt regem alium dicentes esse Iesum
    <verse number="8" style="v"/>concitaverunt autem plebem et principes civitatis audientes haec
    <verse number="9" style="v"/>et accepto satis ab Iasone et a ceteris dimiserunt eos
    <verse number="10" style="v"/>fratres vero confestim per noctem dimiserunt Paulum et Silam in Beroeam qui cum advenissent in synagogam Iudaeorum introierunt
    <verse number="11" style="v"/>hii autem erant nobiliores eorum qui sunt Thessalonicae qui susceperunt verbum cum omni aviditate cotidie scrutantes scripturas si haec ita se haberent
    <verse number="12" style="v"/>et multi quidem crediderunt ex eis et gentilium mulierum honestarum et viri non pauci
    <verse number="13" style="v"/>cum autem cognovissent in Thessalonica Iudaei quia et Beroeae praedicatum est a Paulo verbum Dei venerunt et illuc commoventes et turbantes multitudinem
    <verse number="14" style="v"/>statimque tunc Paulum dimiserunt fratres ut iret usque ad mare Silas autem et Timotheus remanserunt ibi
    <verse number="15" style="v"/>qui autem deducebant Paulum perduxerunt usque Athenas et accepto mandato ab eo ad Silam et Timotheum ut quam celeriter venirent ad illum profecti sunt
    <verse number="16" style="v"/>Paulus autem cum Athenis eos expectaret incitabatur spiritus eius in ipso videns idolatriae deditam civitatem
    <verse number="17" style="v"/>disputabat igitur in synagoga cum Iudaeis et colentibus et in foro per omnes dies ad eos qui aderant
    <verse number="18" style="v"/>quidam autem epicurei et stoici philosophi disserebant cum eo et quidam dicebant quid vult seminiverbius hic dicere alii vero novorum daemoniorum videtur adnuntiator esse quia Iesum et resurrectionem adnuntiabat eis
    <verse number="19" style="v"/>et adprehensum eum ad Ariopagum duxerunt dicentes possumus scire quae est haec nova quae a te dicitur doctrina
    <verse number="20" style="v"/>nova enim quaedam infers auribus nostris volumus ergo scire quidnam velint haec esse
    <verse number="21" style="v"/>Athenienses autem omnes et advenae hospites ad nihil aliud vacabant nisi aut dicere aut audire aliquid novi
    <verse number="22" style="v"/>stans autem Paulus in medio Ariopagi ait viri athenienses per omnia quasi superstitiosiores vos video
    <verse number="23" style="v"/>praeteriens enim et videns simulacra vestra inveni et aram in qua scriptum erat ignoto deo quod ergo ignorantes colitis hoc ego adnuntio vobis
    <verse number="24" style="v"/>Deus qui fecit mundum et omnia quae in eo sunt hic caeli et terrae cum sit Dominus non in manufactis templis inhabitat
    <verse number="25" style="v"/>nec manibus humanis colitur indigens aliquo cum ipse det omnibus vitam et inspirationem et omnia
    <verse number="26" style="v"/>fecitque ex uno omne genus hominum inhabitare super universam faciem terrae definiens statuta tempora et terminos habitationis eorum
    <verse number="27" style="v"/>quaerere Deum si forte adtractent eum aut inveniant quamvis non longe sit ab unoquoque nostrum
    <verse number="28" style="v"/>in ipso enim vivimus et movemur et sumus sicut et quidam vestrum poetarum dixerunt ipsius enim et genus sumus
    <verse number="29" style="v"/>genus ergo cum simus Dei non debemus aestimare auro aut argento aut lapidi sculpturae artis et cogitationis hominis divinum esse simile
    <verse number="30" style="v"/>et tempora quidem huius ignorantiae despiciens Deus nunc adnuntiat hominibus ut omnes ubique paenitentiam agant
    <verse number="31" style="v"/>eo quod statuit diem in qua iudicaturus est orbem in aequitate in viro in quo statuit fidem praebens omnibus suscitans eum a mortuis
    <verse number="32" style="v"/>cum audissent autem resurrectionem mortuorum quidam quidem inridebant quidam vero dixerunt audiemus te de hoc iterum
    <verse number="33" style="v"/>sic Paulus exivit de medio eorum
    <verse number="34" style="v"/>quidam vero viri adherentes ei crediderunt in quibus et Dionisius Ariopagita et mulier nomine Damaris et alii cum eis
  </para>
  <chapter number="18" style="c"/>
  <para style="p">
    <verse number="1" style="v"/>post haec egressus ab Athenis venit Corinthum
    <verse number="2" style="v"/>et inveniens quendam Iudaeum nomine Aquilam Ponticum genere qui nuper venerat ab Italia et Priscillam uxorem eius eo quod praecepisset Claudius discedere omnes Iudaeos a Roma accessit ad eos
    <verse number="3" style="v"/>et quia eiusdem erat artis manebat apud eos et operabatur erat autem scenofactoriae artis
    <verse number="4" style="v"/>
    <verse number="5" style="v"/>cum venissent autem de Macedonia Silas et Timotheus instabat verbo Paulus testificans Iudaeis esse Christum Iesum
    <verse number="6" style="v"/>contradicentibus autem eis et blasphemantibus excutiens vestimenta dixit ad eos sanguis vester super caput vestrum mundus ego ex hoc ad gentes vadam
    <verse number="7" style="v"/>et migrans inde intravit in domum cuiusdam nomine Titi Iusti colentis Deum cuius domus erat coniuncta synagogae
    <verse number="8" style="v"/>Crispus autem archisynagogus credidit Domino cum omni domo sua et multi Corinthiorum audientes credebant et baptizabantur
    <verse number="9" style="v"/>dixit autem Dominus nocte per visionem Paulo noli timere sed loquere et ne taceas
    <verse number="10" style="v"/>propter quod ego sum tecum et nemo adponetur tibi ut noceat te quoniam populus est mihi multus in hac civitate
    <verse number="11" style="v"/>sedit autem annum et sex menses docens apud eos verbum Dei
    <verse number="12" style="v"/>Gallione autem proconsule Achaiae insurrexerunt uno animo Iudaei in Paulum et adduxerunt eum ad tribunal
    <verse number="13" style="v"/>dicentes quia contra legem hic persuadet hominibus colere Deum
    <verse number="14" style="v"/>incipiente autem Paulo aperire os dixit Gallio ad Iudaeos si quidem esset iniquum aliquid aut facinus pessimum o viri iudaei recte vos sustinerem
    <verse number="15" style="v"/>si vero quaestiones sunt de verbo et nominibus et legis vestrae vos ipsi videritis iudex ego horum nolo esse
    <verse number="16" style="v"/>et minavit eos a tribunali
    <verse number="17" style="v"/>adprehendentes autem omnes Sosthenen principem synagogae percutiebant ante tribunal et nihil eorum Gallioni curae erat
    <verse number="18" style="v"/>Paulus vero cum adhuc sustinuisset dies multos fratribus valefaciens navigavit Syriam et cum eo Priscilla et Aquila qui sibi totonderat in Cencris caput habebat enim votum
    <verse number="19" style="v"/>devenitque Ephesum et illos ibi reliquit ipse vero ingressus synagogam disputavit cum Iudaeis
    <verse number="20" style="v"/>rogantibus autem eis ut ampliori tempore maneret non consensit
    <verse number="21" style="v"/>sed valefaciens et dicens iterum revertar ad vos Deo volente profectus est ab Epheso
    <verse number="22" style="v"/>et descendens Caesaream ascendit et salutavit ecclesiam et descendit Antiochiam
    <verse number="23" style="v"/>et facto ibi aliquanto tempore profectus est perambulans ex ordine galaticam regionem et Frygiam confirmans omnes discipulos
    <verse number="24" style="v"/>Iudaeus autem quidam Apollo nomine Alexandrinus natione vir eloquens devenit Ephesum potens in scripturis
    <verse number="25" style="v"/>hic erat edoctus viam Domini et fervens spiritu loquebatur et docebat diligenter ea quae sunt Iesu sciens tantum baptisma Iohannis
    <verse number="26" style="v"/>hic ergo coepit fiducialiter agere in synagoga quem cum audissent Priscilla et Aquila adsumpserunt eum et diligentius exposuerunt ei viam Dei
    <verse number="27" style="v"/>cum autem vellet ire Achaiam exhortati fratres scripserunt discipulis ut susciperent eum qui cum venisset contulit multum his qui crediderant
    <verse number="28" style="v"/>vehementer enim Iudaeos revincebat publice ostendens per scripturas esse Christum Iesum
  </para>
  <chapter number="19" style="c"/>
  <para style="p">
    <verse number="1" style="v"/>factum est autem cum Apollo esset Corinthi ut Paulus peragratis superioribus partibus veniret Ephesum et inveniret quosdam discipulos
    <verse number="2" style="v"/>dixitque ad eos si Spiritum Sanctum accepistis credentes at illi ad eum sed neque si Spiritus Sanctus est audivimus
    <verse number="3" style="v"/>ille vero ait in quo ergo baptizati estis qui dixerunt in Iohannis baptismate
    <verse number="4" style="v"/>dixit autem Paulus Iohannes baptizavit baptisma paenitentiae populum dicens in eum qui venturus esset post ipsum ut crederent hoc est in Iesum
    <verse number="5" style="v"/>his auditis baptizati sunt in nomine Domini Iesu
    <verse number="6" style="v"/>et cum inposuisset illis manum Paulus venit Spiritus Sanctus super eos et loquebantur linguis et prophetabant
    <verse number="7" style="v"/>erant autem omnes viri fere duodecim
    <verse number="8" style="v"/>introgressus autem synagogam cum fiducia loquebatur per tres menses disputans et suadens de regno Dei
    <verse number="9" style="v"/>cum autem quidam indurarentur et non crederent maledicentes viam coram multitudine discedens ab eis segregavit discipulos cotidie disputans in scola Tyranni
    <verse number="10" style="v"/>hoc autem factum est per biennium ita ut omnes qui habitabant in Asia audirent verbum Domini Iudaei atque gentiles
    <verse number="11" style="v"/>virtutesque non quaslibet Deus faciebat per manus Pauli
    <verse number="12" style="v"/>ita ut etiam super languidos deferrentur a corpore eius sudaria vel semicintia et recedebant ab eis languores et spiritus nequam egrediebantur
    <verse number="13" style="v"/>temptaverunt autem quidam et de circumeuntibus iudaeis exorcistis invocare super eos qui habebant spiritus malos nomen Domini Iesu dicentes adiuro vos per Iesum quem Paulus praedicat
    <verse number="14" style="v"/>erant autem quidam Scevae Iudaei principis sacerdotum septem filii qui hoc faciebant
    <verse number="15" style="v"/>respondens autem spiritus nequam dixit eis Iesum novi et Paulum scio vos autem qui estis
    <verse number="16" style="v"/>et insiliens homo in eos in quo erat daemonium pessimum et dominatus amborum invaluit contra eos ita ut nudi et vulnerati effugerent de domo illa
    <verse number="17" style="v"/>hoc autem notum factum est omnibus Iudaeis atque gentilibus qui habitabant Ephesi et cecidit timor super omnes illos et magnificabatur nomen Domini Iesu
    <verse number="18" style="v"/>multique credentium veniebant confitentes et adnuntiantes actus suos
    <verse number="19" style="v"/>multi autem ex his qui fuerant curiosa sectati contulerunt libros et conbuserunt coram omnibus et conputatis pretiis illorum invenerunt pecuniam denariorum quinquaginta milium
    <verse number="20" style="v"/>ita fortiter verbum Dei crescebat et confirmabatur
    <verse number="21" style="v"/>his autem expletis posuit Paulus in Spiritu transita Macedonia et Achaia ire Hierosolymam dicens quoniam postquam fuero ibi oportet me et Romam videre
    <verse number="22" style="v"/>mittens autem in Macedoniam duos ex ministrantibus sibi Timotheum et Erastum ipse remansit ad tempus in Asia
    <verse number="23" style="v"/>facta est autem in illo tempore turbatio non minima de via
    <verse number="24" style="v"/>Demetrius enim quidam nomine argentarius faciens aedes argenteas Dianae praestabat artificibus non modicum quaestum
    <verse number="25" style="v"/>quos convocans et eos qui eiusmodi erant opifices dixit viri scitis quia de hoc artificio adquisitio est nobis
    <verse number="26" style="v"/>et videtis et auditis quia non solum Ephesi sed paene totius Asiae Paulus hic suadens avertit multam turbam dicens quoniam non sunt dii qui manibus fiunt
    <verse number="27" style="v"/>non solum autem haec periclitabitur nobis pars in redargutionem venire sed et magnae deae Dianae templum in nihilum reputabitur sed et destrui incipiet maiestas eius quam tota Asia et orbis colit
    <verse number="28" style="v"/>his auditis repleti sunt ira et exclamaverunt dicentes magna Diana Ephesiorum
    <verse number="29" style="v"/>et impleta est civitas confusione et impetum fecerunt uno animo in theatrum rapto Gaio et Aristarcho Macedonibus comitibus Pauli
    <verse number="30" style="v"/>Paulo autem volente intrare in populum non permiserunt discipuli
    <verse number="31" style="v"/>quidam autem et de Asiae principibus qui erant amici eius miserunt ad eum rogantes ne se daret in theatrum
    <verse number="32" style="v"/>alii autem aliud clamabant erat enim ecclesia confusa et plures nesciebant qua ex causa convenissent
    <verse number="33" style="v"/>de turba autem detraxerunt Alexandrum propellentibus eum Iudaeis Alexander ergo manu silentio postulato volebat rationem reddere populo
    <verse number="34" style="v"/>quem ut cognoverunt Iudaeum esse vox facta est una omnium quasi per horas duas clamantium magna Diana Ephesiorum
    <verse number="35" style="v"/>et cum sedasset scriba turbas dixit viri ephesii quis enim est hominum qui nesciat Ephesiorum civitatem cultricem esse magnae Dianae Iovisque prolis
    <verse number="36" style="v"/>cum ergo his contradici non possit oportet vos sedatos esse et nihil temere agere
    <verse number="37" style="v"/>adduxistis enim homines istos neque sacrilegos neque blasphemantes deam vestram
    <verse number="38" style="v"/>quod si Demetrius et qui cum eo sunt artifices habent adversus aliquem causam conventus forenses aguntur et pro consulibus sunt accusent invicem
    <verse number="39" style="v"/>si quid autem alterius rei quaeritis in legitima ecclesia poterit absolvi
    <verse number="40" style="v"/>nam et periclitamur argui seditionis hodiernae cum nullus obnoxius sit de quo non possimus reddere rationem concursus istius et cum haec dixisset dimisit ecclesiam
  </para>
  <chapter number="20" style="c"/>
  <para style="p">
    <verse number="1" style="v"/>postquam autem cessavit tumultus vocatis Paulus discipulis et exhortatus eos valedixit et profectus est ut iret in Macedoniam
    <verse number="2" style="v"/>cum autem perambulasset partes illas et exhortatus eos fuisset multo sermone venit ad Graeciam
    <verse number="3" style="v"/>ubi cum fecisset menses tres factae sunt illi insidiae a Iudaeis navigaturo in Syriam habuitque consilium ut reverteretur per Macedoniam
    <verse number="4" style="v"/>comitatus est autem eum Sopater Pyrri Beroensis Thessalonicensium vero Aristarchus et Secundus et Gaius Derbeus et Timotheus Asiani vero Tychicus et Trophimus
    <verse number="5" style="v"/>hii cum praecessissent sustinebant nos Troade
    <verse number="6" style="v"/>nos vero navigavimus post dies azymorum a Philippis et venimus ad eos Troadem in diebus quinque ubi demorati sumus diebus septem
    <verse number="7" style="v"/>in una autem sabbati cum convenissemus ad frangendum panem Paulus disputabat eis profecturus in crastinum protraxitque sermonem usque in mediam noctem
    <verse number="8" style="v"/>erant autem lampades copiosae in cenaculo ubi eramus congregati
    <verse number="9" style="v"/>sedens autem quidam adulescens nomine Eutychus super fenestram cum mergeretur somno gravi disputante diu Paulo eductus somno cecidit de tertio cenaculo deorsum et sublatus est mortuus
    <verse number="10" style="v"/>ad quem cum descendisset Paulus incubuit super eum et conplexus dixit nolite turbari anima enim ipsius in eo est
    <verse number="11" style="v"/>ascendens autem frangensque panem et gustans satisque adlocutus usque in lucem sic profectus est
    <verse number="12" style="v"/>adduxerunt autem puerum viventem et consolati sunt non minime
    <verse number="13" style="v"/>nos autem ascendentes navem enavigavimus in Asson inde suscepturi Paulum sic enim disposuerat ipse per terram iter facturus
    <verse number="14" style="v"/>cum autem convenisset nos in Asson adsumpto eo venimus Mytilenen
    <verse number="15" style="v"/>et inde navigantes sequenti die venimus contra Chium et alia adplicuimus Samum et sequenti venimus Miletum
    <verse number="16" style="v"/>proposuerat enim Paulus transnavigare Ephesum ne qua mora illi fieret in Asia festinabat enim si possibile sibi esset ut diem pentecosten faceret Hierosolymis
    <verse number="17" style="v"/>a Mileto autem mittens Ephesum vocavit maiores natu ecclesiae
    <verse number="18" style="v"/>qui cum venissent ad eum et simul essent dixit eis vos scitis a prima die qua ingressus sum in Asiam qualiter vobiscum per omne tempus fuerim
    <verse number="19" style="v"/>serviens Domino cum omni humilitate et lacrimis et temptationibus quae mihi acciderunt ex insidiis Iudaeorum
    <verse number="20" style="v"/>quomodo nihil subtraxerim utilium quo minus adnuntiarem vobis et docerem vos publice et per domos
    <verse number="21" style="v"/>testificans Iudaeis atque gentilibus in Deum paenitentiam et fidem in Dominum nostrum Iesum Christum
    <verse number="22" style="v"/>et nunc ecce alligatus ego Spiritu vado in Hierusalem quae in ea eventura sint mihi ignorans
    <verse number="23" style="v"/>nisi quod Spiritus Sanctus per omnes civitates protestatur mihi dicens quoniam vincula et tribulationes me manent
    <verse number="24" style="v"/>sed nihil horum vereor nec facio animam pretiosiorem quam me dummodo consummem cursum meum et ministerium quod accepi a Domino Iesu testificari evangelium gratiae Dei
    <verse number="25" style="v"/>et nunc ecce ego scio quia amplius non videbitis faciem meam vos omnes per quos transivi praedicans regnum Dei
    <verse number="26" style="v"/>quapropter contestor vos hodierna die quia mundus sum a sanguine omnium
    <verse number="27" style="v"/>non enim subterfugi quo minus adnuntiarem omne consilium Dei vobis
    <verse number="28" style="v"/>adtendite vobis et universo gregi in quo vos Spiritus Sanctus posuit episcopos regere ecclesiam Dei quam adquisivit sanguine suo
    <verse number="29" style="v"/>ego scio quoniam intrabunt post discessionem meam lupi graves in vos non parcentes gregi
    <verse number="30" style="v"/>et ex vobis ipsis exsurgent viri loquentes perversa ut abducant discipulos post se
    <verse number="31" style="v"/>propter quod vigilate memoria retinentes quoniam per triennium nocte et die non cessavi cum lacrimis monens unumquemque vestrum
    <verse number="32" style="v"/>et nunc commendo vos Deo et verbo gratiae ipsius qui potens est aedificare et dare hereditatem in sanctificatis omnibus
    <verse number="33" style="v"/>argentum aut aurum aut vestem nullius concupivi
    <verse number="34" style="v"/>ipsi scitis quoniam ad ea quae mihi opus erant et his qui mecum sunt ministraverunt manus istae
    <verse number="35" style="v"/>omnia ostendi vobis quoniam sic laborantes oportet suscipere infirmos ac meminisse verbi Domini Iesu quoniam ipse dixit beatius est magis dare quam accipere
    <verse number="36" style="v"/>et cum haec dixisset positis genibus suis cum omnibus illis oravit
    <verse number="37" style="v"/>magnus autem fletus factus est omnium et procumbentes super collum Pauli osculabantur eum
    <verse number="38" style="v"/>dolentes maxime in verbo quo dixerat quoniam amplius faciem eius non essent visuri et deducebant eum ad navem
  </para>
  <chapter number="21" style="c"/>
  <para style="p">
    <verse number="1" style="v"/>cum autem factum esset ut navigaremus abstracti ab eis recto cursu venimus Cho et sequenti die Rhodum et inde Patara
    <verse number="2" style="v"/>et cum invenissemus navem transfretantem in Foenicen ascendentes navigavimus
    <verse number="3" style="v"/>cum paruissemus autem Cypro et relinquentes eam ad sinistram navigabamus in Syriam et venimus Tyrum ibi enim navis erat expositura onus
    <verse number="4" style="v"/>inventis autem discipulis mansimus ibi diebus septem qui Paulo dicebant per Spiritum ne ascenderet Hierosolymam
    <verse number="5" style="v"/>et explicitis diebus profecti ibamus deducentibus nos omnibus cum uxoribus et filiis usque foras civitatem et positis genibus in litore oravimus
    <verse number="6" style="v"/>et cum valefecissemus invicem ascendimus in navem illi autem redierunt in sua
    <verse number="7" style="v"/>nos vero navigatione explicita a Tyro descendimus Ptolomaida et salutatis fratribus mansimus die una apud illos
    <verse number="8" style="v"/>alia autem die profecti venimus Caesaream et intrantes in domum Philippi evangelistae qui erat de septem mansimus apud eum
    <verse number="9" style="v"/>huic autem erant filiae quattuor virgines prophetantes
    <verse number="10" style="v"/>et cum moraremur per dies aliquot supervenit quidam a Iudaea propheta nomine Agabus
    <verse number="11" style="v"/>is cum venisset ad nos tulit zonam Pauli et alligans sibi pedes et manus dixit haec dicit Spiritus Sanctus virum cuius est zona haec sic alligabunt in Hierusalem Iudaei et tradent in manus gentium
    <verse number="12" style="v"/>quod cum audissemus rogabamus nos et qui loci illius erant ne ascenderet Hierosolymam
    <verse number="13" style="v"/>tunc respondit Paulus et dixit quid facitis flentes et adfligentes cor meum ego enim non solum alligari sed et mori in Hierusalem paratus sum propter nomen Domini Iesu
    <verse number="14" style="v"/>et cum ei suadere non possemus quievimus dicentes Domini voluntas fiat
    <verse number="15" style="v"/>post dies autem istos praeparati ascendebamus Hierusalem
    <verse number="16" style="v"/>venerunt autem et ex discipulis a Caesarea nobiscum adducentes apud quem hospitaremur Mnasonem quendam Cyprium antiquum discipulum
    <verse number="17" style="v"/>et cum venissemus Hierosolymam libenter exceperunt nos fratres
    <verse number="18" style="v"/>sequenti autem die introibat Paulus nobiscum ad Iacobum omnesque collecti sunt seniores
    <verse number="19" style="v"/>quos cum salutasset narrabat per singula quae fecisset Deus in gentibus per ministerium ipsius
    <verse number="20" style="v"/>at illi cum audissent magnificabant Deum dixeruntque ei vides frater quot milia sint in Iudaeis qui crediderunt et omnes aemulatores sunt legis
    <verse number="21" style="v"/>audierunt autem de te quia discessionem doceas a Mose eorum qui per gentes sunt Iudaeorum dicens non debere circumcidere eos filios suos neque secundum consuetudinem ingredi
    <verse number="22" style="v"/>quid ergo est utique oportet convenire multitudinem audient enim te supervenisse
    <verse number="23" style="v"/>hoc ergo fac quod tibi dicimus sunt nobis viri quattuor votum habentes super se
    <verse number="24" style="v"/>his adsumptis sanctifica te cum illis et inpende in illis ut radant capita et scient omnes quia quae de te audierunt falsa sunt sed ambulas et ipse custodiens legem
    <verse number="25" style="v"/>de his autem qui crediderunt ex gentibus nos scripsimus iudicantes ut abstineant se ab idolis immolato et sanguine et suffocato et fornicatione
    <verse number="26" style="v"/>tunc Paulus adsumptis viris postera die purificatus cum illis intravit in templum adnuntians expletionem dierum purificationis donec offerretur pro unoquoque eorum oblatio
    <verse number="27" style="v"/>dum autem septem dies consummarentur hii qui de Asia erant Iudaei cum vidissent eum in templo concitaverunt omnem populum et iniecerunt ei manus clamantes
    <verse number="28" style="v"/>viri israhelitae adiuvate hic est homo qui adversus populum et legem et locum hunc omnes ubique docens insuper et gentiles induxit in templum et violavit sanctum locum istum
    <verse number="29" style="v"/>viderant enim Trophimum Ephesium in civitate cum ipso quem aestimaverunt quoniam in templum induxisset Paulus
    <verse number="30" style="v"/>commotaque est civitas tota et facta est concursio populi et adprehendentes Paulum trahebant eum extra templum et statim clausae sunt ianuae
    <verse number="31" style="v"/>quaerentibus autem eum occidere nuntiatum est tribuno cohortis quia tota confunditur Hierusalem
    <verse number="32" style="v"/>qui statim adsumptis militibus et centurionibus decucurrit ad illos qui cum vidissent tribunum et milites cessaverunt percutere Paulum
    <verse number="33" style="v"/>tunc accedens tribunus adprehendit eum et iussit alligari catenis duabus et interrogabat quis esset et quid fecisset
    <verse number="34" style="v"/>alii autem aliud clamabant in turba et cum non posset certum cognoscere prae tumultu iussit duci eum in castra
    <verse number="35" style="v"/>et cum venisset ad gradus contigit ut portaretur a militibus propter vim populi
    <verse number="36" style="v"/>sequebatur enim multitudo populi clamans tolle eum
    <verse number="37" style="v"/>et cum coepisset induci in castra Paulus dicit tribuno si licet mihi loqui aliquid ad te qui dixit graece nosti
    <verse number="38" style="v"/>nonne tu es Aegyptius qui ante hos dies tumultum concitasti et eduxisti in desertum quattuor milia virorum sicariorum
    <verse number="39" style="v"/>et dixit ad eum Paulus ego homo sum quidem iudaeus a Tarso Ciliciae non ignotae civitatis municeps rogo autem te permitte mihi loqui ad populum
    <verse number="40" style="v"/>et cum ille permisisset Paulus stans in gradibus annuit manu ad plebem et magno silentio facto adlocutus est hebraea lingua dicens
  </para>
  <chapter number="22" style="c"/>
  <para style="p">
    <verse number="1" style="v"/>viri fratres et patres audite quam ad vos nunc reddo rationem
    <verse number="2" style="v"/>cum audissent autem quia hebraea lingua loquitur ad illos magis praestiterunt silentium
    <verse number="3" style="v"/>et dixit ego sum vir iudaeus natus Tarso Ciliciae nutritus autem in ista civitate secus pedes Gamalihel eruditus iuxta veritatem paternae legis aemulator legis sicut et vos omnes estis hodie
    <verse number="4" style="v"/>qui hanc viam persecutus sum usque ad mortem alligans et tradens in custodias viros ac mulieres
    <verse number="5" style="v"/>sicut princeps sacerdotum testimonium mihi reddit et omnes maiores natu a quibus et epistulas accipiens ad fratres Damascum pergebam ut adducerem inde vinctos in Hierusalem uti punirentur
    <verse number="6" style="v"/>factum est autem eunte me et adpropinquante Damasco media die subito de caelo circumfulsit me lux copiosa
    <verse number="7" style="v"/>et decidens in terram audivi vocem dicentem mihi Saule Saule quid me persequeris
    <verse number="8" style="v"/>ego autem respondi quis es Domine dixitque ad me ego sum Iesus Nazarenus quem tu persequeris
    <verse number="9" style="v"/>et qui mecum erant lumen quidem viderunt vocem autem non audierunt eius qui loquebatur mecum
    <verse number="10" style="v"/>et dixi quid faciam Domine Dominus autem dixit ad me surgens vade Damascum et ibi tibi dicetur de omnibus quae te oporteat facere
    <verse number="11" style="v"/>et cum non viderem prae claritate luminis illius ad manum deductus a comitibus veni Damascum
    <verse number="12" style="v"/>Ananias autem quidam vir secundum legem testimonium habens ab omnibus habitantibus Iudaeis
    <verse number="13" style="v"/>veniens ad me et adstans dixit mihi Saule frater respice et ego eadem hora respexi in eum
    <verse number="14" style="v"/>at ille dixit Deus patrum nostrorum praeordinavit te ut cognosceres voluntatem eius et videres Iustum et audires vocem ex ore eius
    <verse number="15" style="v"/>quia eris testis illius ad omnes homines eorum quae vidisti et audisti
    <verse number="16" style="v"/>et nunc quid moraris exsurge baptizare et ablue peccata tua invocato nomine ipsius
    <verse number="17" style="v"/>factum est autem revertenti mihi in Hierusalem et oranti in templo fieri me in stupore mentis
    <verse number="18" style="v"/>et videre illum dicentem mihi festina et exi velociter ex Hierusalem quoniam non recipient testimonium tuum de me
    <verse number="19" style="v"/>et ego dixi Domine ipsi sciunt quia ego eram concludens in carcerem et caedens per synagogas eos qui credebant in te
    <verse number="20" style="v"/>et cum funderetur sanguis Stephani testis tui ego adstabam et consentiebam et custodiebam vestimenta interficientium illum
    <verse number="21" style="v"/>et dixit ad me vade quoniam ego in nationes longe mittam te
    <verse number="22" style="v"/>audiebant autem eum usque ad hoc verbum et levaverunt vocem suam dicentes tolle de terra eiusmodi non enim fas est eum vivere
    <verse number="23" style="v"/>vociferantibus autem eis et proicientibus vestimenta sua et pulverem iactantibus in aerem
    <verse number="24" style="v"/>iussit tribunus induci eum in castra et flagellis caedi et torqueri eum ut sciret propter quam causam sic adclamarent ei
    <verse number="25" style="v"/>et cum adstrinxissent eum loris dixit adstanti sibi centurioni Paulus si hominem romanum et indemnatum licet vobis flagellare
    <verse number="26" style="v"/>quo audito centurio accessit ad tribunum et nuntiavit dicens quid acturus es hic enim homo civis romanus est
    <verse number="27" style="v"/>accedens autem tribunus dixit illi dic mihi tu Romanus es at ille dixit etiam
    <verse number="28" style="v"/>et respondit tribunus ego multa summa civitatem hanc consecutus sum et Paulus ait ego autem et natus sum
    <verse number="29" style="v"/>protinus ergo discesserunt ab illo qui eum torturi erant tribunus quoque timuit postquam rescivit quia civis romanus esset et quia alligasset eum
    <verse number="30" style="v"/>postera autem die volens scire diligentius qua ex causa accusaretur a Iudaeis solvit eum et iussit sacerdotes convenire et omne concilium et producens Paulum statuit inter illos
  </para>
  <chapter number="23" style="c"/>
  <para style="p">
    <verse number="1" style="v"/>intendens autem concilium Paulus ait viri fratres ego omni conscientia bona conversatus sum ante Deum usque in hodiernum diem
    <verse number="2" style="v"/>princeps autem sacerdotum Ananias praecepit adstantibus sibi percutere os eius
    <verse number="3" style="v"/>tunc Paulus ad eum dixit percutiet te Deus paries dealbate et tu sedens iudicas me secundum legem et contra legem iubes me percuti
    <verse number="4" style="v"/>et qui adstabant dixerunt summum sacerdotem Dei maledicis
    <verse number="5" style="v"/>dixit autem Paulus nesciebam fratres quia princeps est sacerdotum scriptum est enim principem populi tui non maledices
    <verse number="6" style="v"/>sciens autem Paulus quia una pars esset Sadducaeorum et altera Pharisaeorum exclamavit in concilio viri fratres ego Pharisaeus sum filius Pharisaeorum de spe et resurrectione mortuorum ego iudicor
    <verse number="7" style="v"/>et cum haec dixisset facta est dissensio inter Pharisaeos et Sadducaeos et soluta est multitudo
    <verse number="8" style="v"/>Sadducaei enim dicunt non esse resurrectionem neque angelum neque spiritum Pharisaei autem utrumque confitentur
    <verse number="9" style="v"/>factus est autem clamor magnus et surgentes quidam Pharisaeorum pugnabant dicentes nihil mali invenimus in homine isto quod si spiritus locutus est ei aut angelus
    <verse number="10" style="v"/>et cum magna dissensio facta esset timens tribunus ne discerperetur Paulus ab ipsis iussit milites descendere et rapere eum de medio eorum ac deducere eum in castra
    <verse number="11" style="v"/>sequenti autem nocte adsistens ei Dominus ait constans esto sicut enim testificatus es de me Hierusalem sic te oportet et Romae testificari
    <verse number="12" style="v"/>facta autem die collegerunt se quidam ex Iudaeis et devoverunt se dicentes neque manducaturos neque bibituros donec occiderent Paulum
    <verse number="13" style="v"/>erant autem plus quam quadraginta qui hanc coniurationem fecerant
    <verse number="14" style="v"/>qui accesserunt ad principes sacerdotum et seniores et dixerunt devotione devovimus nos nihil gustaturos donec occidamus Paulum
    <verse number="15" style="v"/>nunc ergo vos notum facite tribuno cum concilio ut producat illum ad vos tamquam aliquid certius cognituri de eo nos vero priusquam adpropiet parati sumus interficere illum
    <verse number="16" style="v"/>quod cum audisset filius sororis Pauli insidias venit et intravit in castra nuntiavitque Paulo
    <verse number="17" style="v"/>vocans autem Paulus ad se unum ex centurionibus ait adulescentem hunc perduc ad tribunum habet enim aliquid indicare illi
    <verse number="18" style="v"/>et ille quidem adsumens eum duxit ad tribunum et ait vinctus Paulus vocans rogavit me hunc adulescentem perducere ad te habentem aliquid loqui tibi
    <verse number="19" style="v"/>adprehendens autem tribunus manum illius secessit cum eo seorsum et interrogavit illum quid est quod habes indicare mihi
    <verse number="20" style="v"/>ille autem dixit Iudaeis convenit rogare te ut crastina die Paulum producas in concilium quasi aliquid certius inquisituri sint de illo
    <verse number="21" style="v"/>tu vero ne credideris illis insidiantur enim ei ex eis viri amplius quadraginta qui se devoverunt non manducare neque bibere donec interficiant eum et nunc parati sunt expectantes promissum tuum
    <verse number="22" style="v"/>tribunus igitur dimisit adulescentem praecipiens ne cui loqueretur quoniam haec nota sibi fecisset
    <verse number="23" style="v"/>et vocatis duobus centurionibus dixit illis parate milites ducentos ut eant usque Caesaream et equites septuaginta et lancearios ducentos a tertia hora noctis
    <verse number="24" style="v"/>et iumenta praeparate ut inponentes Paulum salvum perducerent ad Felicem praesidem
    <verse number="25" style="v"/>
    <verse number="26" style="v"/>scribens epistulam continentem haec Claudius Lysias optimo praesidi Felici salutem
    <verse number="27" style="v"/>virum hunc conprehensum a Iudaeis et incipientem interfici ab eis superveniens cum exercitu eripui cognito quia Romanus est
    <verse number="28" style="v"/>volensque scire causam quam obiciebant illi deduxi eum in concilium eorum
    <verse number="29" style="v"/>quem inveni accusari de quaestionibus legis ipsorum nihil vero dignum morte aut vinculis habentem crimen
    <verse number="30" style="v"/>et cum mihi perlatum esset de insidiis quas paraverunt ei misi ad te denuntians et accusatoribus ut dicant apud te
    <verse number="31" style="v"/>milites ergo secundum praeceptum sibi adsumentes Paulum duxerunt per noctem in Antipatridem
    <verse number="32" style="v"/>et postera die dimissis equitibus ut irent cum eo reversi sunt ad castra
    <verse number="33" style="v"/>qui cum venissent Caesaream et tradidissent epistulam praesidi statuerunt ante illum et Paulum
    <verse number="34" style="v"/>cum legisset autem et interrogasset de qua provincia esset et cognoscens quia de Cilicia
    <verse number="35" style="v"/>audiam te inquit cum et accusatores tui venerint iussitque in praetorio Herodis custodiri eum
  </para>
  <chapter number="24" style="c"/>
  <para style="p">
    <verse number="1" style="v"/>post quinque autem dies descendit princeps sacerdotum Ananias cum senioribus quibusdam et Tertullo quodam oratore qui adierunt praesidem adversus Paulum
    <verse number="2" style="v"/>et citato Paulo coepit accusare Tertullus dicens cum in multa pace agamus per te et multa corrigantur per tuam providentiam
    <verse number="3" style="v"/>semper et ubique suscipimus optime Felix cum omni gratiarum actione
    <verse number="4" style="v"/>ne diutius autem te protraham oro breviter audias nos pro tua clementia
    <verse number="5" style="v"/>invenimus hunc hominem pestiferum et concitantem seditiones omnibus Iudaeis in universo orbe et auctorem seditionis sectae Nazarenorum
    <verse number="6" style="v"/>qui etiam templum violare conatus est quem et adprehendimus
    <verse number="7" style="v"/>
    <verse number="8" style="v"/>a quo poteris ipse iudicans de omnibus istis cognoscere de quibus nos accusamus eum
    <verse number="9" style="v"/>adiecerunt autem et Iudaei dicentes haec ita se habere
    <verse number="10" style="v"/>respondit autem Paulus annuente sibi praeside dicere ex multis annis esse te iudicem genti huic sciens bono animo pro me satisfaciam
    <verse number="11" style="v"/>potes enim cognoscere quia non plus sunt dies mihi quam duodecim ex quo ascendi adorare in Hierusalem
    <verse number="12" style="v"/>et neque in templo invenerunt me cum aliquo disputantem aut concursum facientem turbae neque in synagogis neque in civitate
    <verse number="13" style="v"/>neque probare possunt tibi de quibus nunc accusant me
    <verse number="14" style="v"/>confiteor autem hoc tibi quod secundum sectam quam dicunt heresim sic deservio patrio Deo meo credens omnibus quae in lege et prophetis scripta sunt
    <verse number="15" style="v"/>spem habens in Deum quam et hii ipsi expectant resurrectionem futuram iustorum et iniquorum
    <verse number="16" style="v"/>in hoc et ipse studeo sine offendiculo conscientiam habere ad Deum et ad homines semper
    <verse number="17" style="v"/>post annos autem plures elemosynas facturus in gentem meam veni et oblationes et vota
    <verse number="18" style="v"/>in quibus invenerunt me purificatum in templo non cum turba neque cum tumultu
    <verse number="19" style="v"/>quidam autem ex Asia Iudaei quos oportebat apud te praesto esse et accusare si quid haberent adversum me
    <verse number="20" style="v"/>aut hii ipsi dicant si quid invenerunt in me iniquitatis cum stem in concilio
    <verse number="21" style="v"/>nisi de una hac solummodo voce qua clamavi inter eos stans quoniam de resurrectione mortuorum ego iudicor hodie a vobis
    <verse number="22" style="v"/>distulit autem illos Felix certissime sciens de via dicens cum tribunus Lysias descenderit audiam vos
    <verse number="23" style="v"/>iussitque centurioni custodiri eum et habere requiem nec quemquam prohibere de suis ministrare ei
    <verse number="24" style="v"/>post aliquot autem dies veniens Felix cum Drusilla uxore sua quae erat Iudaea vocavit Paulum et audivit ab eo fidem quae est in Iesum Christum
    <verse number="25" style="v"/>disputante autem illo de iustitia et castitate et de iudicio futuro timefactus Felix respondit quod nunc adtinet vade tempore autem oportuno accersiam te
    <verse number="26" style="v"/>simul et sperans quia pecunia daretur a Paulo propter quod et frequenter accersiens eum loquebatur cum eo
    <verse number="27" style="v"/>biennio autem expleto accepit successorem Felix Porcium Festum volens autem gratiam praestare Iudaeis Felix reliquit Paulum vinctum
  </para>
  <chapter number="25" style="c"/>
  <para style="p">
    <verse number="1" style="v"/>Festus ergo cum venisset in provinciam post triduum ascendit Hierosolymam a Caesarea
    <verse number="2" style="v"/>adieruntque eum principes sacerdotum et primi Iudaeorum adversus Paulum et rogabant eum
    <verse number="3" style="v"/>postulantes gratiam adversum eum ut iuberet perduci eum Hierusalem insidias tendentes ut eum interficerent in via
    <verse number="4" style="v"/>Festus autem respondit servari Paulum in Caesarea se autem maturius profecturum
    <verse number="5" style="v"/>qui ergo in vobis ait potentes sunt descendentes simul si quod est in viro crimen accusent eum
    <verse number="6" style="v"/>demoratus autem inter eos dies non amplius quam octo aut decem descendit Caesaream et altera die sedit pro tribunali et iussit Paulum adduci
    <verse number="7" style="v"/>qui cum perductus esset circumsteterunt eum qui ab Hierosolyma descenderant Iudaei multas et graves causas obicientes quas non poterant probare
    <verse number="8" style="v"/>Paulo autem rationem reddente quoniam neque in legem Iudaeorum neque in templum neque in Caesarem quicquam peccavi
    <verse number="9" style="v"/>Festus autem volens Iudaeis gratiam praestare respondens Paulo dixit vis Hierosolymam ascendere et ibi de his iudicari apud me
    <verse number="10" style="v"/>dixit autem Paulus ad tribunal Caesaris sto ubi me oportet iudicari Iudaeis non nocui sicut tu melius nosti
    <verse number="11" style="v"/>si enim nocui aut dignum morte aliquid feci non recuso mori si vero nihil est eorum quae hii accusant me nemo potest me illis donare Caesarem appello
    <verse number="12" style="v"/>tunc Festus cum consilio locutus respondit Caesarem appellasti ad Caesarem ibis
    <verse number="13" style="v"/>et cum dies aliquot transacti essent Agrippa rex et Bernice descenderunt Caesaream ad salutandum Festum
    <verse number="14" style="v"/>et cum dies plures ibi demorarentur Festus regi indicavit de Paulo dicens vir quidam est derelictus a Felice vinctus
    <verse number="15" style="v"/>de quo cum essem Hierosolymis adierunt me principes sacerdotum et seniores Iudaeorum postulantes adversus illum damnationem
    <verse number="16" style="v"/>ad quos respondi quia non est consuetudo Romanis donare aliquem hominem priusquam is qui accusatur praesentes habeat accusatores locumque defendendi accipiat ad abluenda crimina
    <verse number="17" style="v"/>cum ergo huc convenissent sine ulla dilatione sequenti die sedens pro tribunali iussi adduci virum
    <verse number="18" style="v"/>de quo cum stetissent accusatores nullam causam deferebant de quibus ego suspicabar malum
    <verse number="19" style="v"/>quaestiones vero quasdam de sua superstitione habebant adversus eum et de quodam Iesu defuncto quem adfirmabat Paulus vivere
    <verse number="20" style="v"/>haesitans autem ego de huiusmodi quaestione dicebam si vellet ire Hierosolymam et ibi iudicari de istis
    <verse number="21" style="v"/>Paulo autem appellante ut servaretur ad Augusti cognitionem iussi servari eum donec mittam eum ad Caesarem
    <verse number="22" style="v"/>Agrippa autem ad Festum volebam et ipse hominem audire cras inquit audies eum
    <verse number="23" style="v"/>altera autem die cum venisset Agrippa et Bernice cum multa ambitione et introissent in auditorium cum tribunis et viris principalibus civitatis et iubente Festo adductus est Paulus
    <verse number="24" style="v"/>et dixit Festus Agrippa rex et omnes qui simul adestis nobiscum viri videtis hunc de quo omnis multitudo Iudaeorum interpellavit me Hierosolymis petens et hic clamantes non oportere eum vivere amplius
    <verse number="25" style="v"/>ego vero conperi nihil dignum eum morte admisisse ipso autem hoc appellante Augustum iudicavi mittere
    <verse number="26" style="v"/>de quo quid certum scribam domino non habeo propter quod produxi eum ad vos et maxime ad te rex Agrippa ut interrogatione facta habeam quid scribam
    <verse number="27" style="v"/>sine ratione enim mihi videtur mittere vinctum et causas eius non significare
  </para>
  <chapter number="26" style="c"/>
  <para style="p">
    <verse number="1" style="v"/>Agrippa vero ad Paulum ait permittitur tibi loqui pro temet ipso tunc Paulus extenta manu coepit rationem reddere
    <verse number="2" style="v"/>de omnibus quibus accusor a Iudaeis rex Agrippa aestimo me beatum apud te cum sim defensurus me hodie
    <verse number="3" style="v"/>maxime te sciente omnia quae apud Iudaeos sunt consuetudines et quaestiones propter quod obsecro patienter me audias
    <verse number="4" style="v"/>et quidem vitam meam a iuventute quae ab initio fuit in gente mea in Hierosolymis noverunt omnes Iudaei
    <verse number="5" style="v"/>praescientes me ab initio si velint testimonium perhibere quoniam secundum certissimam sectam nostrae religionis vixi Pharisaeus
    <verse number="6" style="v"/>et nunc in spe quae ad patres nostros repromissionis facta est a Deo sto iudicio subiectus
    <verse number="7" style="v"/>in quam duodecim tribus nostrae nocte ac die deservientes sperant devenire de qua spe accusor a Iudaeis rex
    <verse number="8" style="v"/>quid incredibile iudicatur apud vos si Deus mortuos suscitat
    <verse number="9" style="v"/>et ego quidem existimaveram me adversus nomen Iesu Nazareni debere multa contraria agere
    <verse number="10" style="v"/>quod et feci Hierosolymis et multos sanctorum ego in carceribus inclusi a principibus sacerdotum potestate accepta et cum occiderentur detuli sententiam
    <verse number="11" style="v"/>et per omnes synagogas frequenter puniens eos conpellebam blasphemare et amplius insaniens in eos persequebar usque in exteras civitates
    <verse number="12" style="v"/>in quibus dum irem Damascum cum potestate et permissu principum sacerdotum
    <verse number="13" style="v"/>die media in via vidi rex de caelo supra splendorem solis circumfulsisse me lumen et eos qui mecum simul erant
    <verse number="14" style="v"/>omnesque nos cum decidissemus in terram audivi vocem loquentem mihi hebraica lingua Saule Saule quid me persequeris durum est tibi contra stimulum calcitrare
    <verse number="15" style="v"/>ego autem dixi quis es Domine Dominus autem dixit ego sum Iesus quem tu persequeris
    <verse number="16" style="v"/>sed exsurge et sta super pedes tuos ad hoc enim apparui tibi ut constituam te ministrum et testem eorum quae vidisti et eorum quibus apparebo tibi
    <verse number="17" style="v"/>eripiens te de populo et gentibus in quas nunc ego mitto te
    <verse number="18" style="v"/>aperire oculos eorum ut convertantur a tenebris ad lucem et de potestate Satanae ad Deum ut accipiant remissionem peccatorum et sortem inter sanctos per fidem quae est in me
    <verse number="19" style="v"/>unde rex Agrippa non fui incredulus caelestis visionis
    <verse number="20" style="v"/>sed his qui sunt Damasci primum et Hierosolymis et in omnem regionem Iudaeae et gentibus adnuntiabam ut paenitentiam agerent et converterentur ad Deum digna paenitentiae opera facientes
    <verse number="21" style="v"/>hac ex causa me Iudaei cum essem in templo conprehensum temptabant interficere
    <verse number="22" style="v"/>auxilio autem adiutus Dei usque in hodiernum diem sto testificans minori atque maiori nihil extra dicens quam ea quae prophetae sunt locuti futura esse et Moses
    <verse number="23" style="v"/>si passibilis Christus si primus ex resurrectione mortuorum lumen adnuntiaturus est populo et gentibus
    <verse number="24" style="v"/>haec loquente eo et rationem reddente Festus magna voce dixit insanis Paule multae te litterae ad insaniam convertunt
    <verse number="25" style="v"/>at Paulus non insanio inquit optime Feste sed veritatis et sobrietatis verba eloquor
    <verse number="26" style="v"/>scit enim de his rex ad quem et constanter loquor latere enim eum nihil horum arbitror neque enim in angulo quicquam horum gestum est
    <verse number="27" style="v"/>credis rex Agrippa prophetis scio quia credis
    <verse number="28" style="v"/>Agrippa autem ad Paulum in modico suades me Christianum fieri
    <verse number="29" style="v"/>et Paulus opto apud Deum et in modico et in magno non tantum te sed et omnes hos qui audiunt hodie fieri tales qualis et ego sum exceptis vinculis his
    <verse number="30" style="v"/>et exsurrexit rex et praeses et Bernice et qui adsidebant eis
    <verse number="31" style="v"/>et cum secessissent loquebantur ad invicem dicentes quia nihil morte aut vinculorum dignum quid facit homo iste
    <verse number="32" style="v"/>Agrippa autem Festo dixit dimitti poterat homo hic si non appellasset Caesarem
  </para>
  <chapter number="27" style="c"/>
  <para style="p">
    <verse number="1" style="v"/>ut autem iudicatum est eum navigare in Italiam et tradi Paulum cum reliquis custodiis centurioni nomine Iulio cohortis Augustae
    <verse number="2" style="v"/>ascendentes autem navem hadrumetinam incipientem navigare circa Asiae loca sustulimus perseverante nobiscum Aristarcho Macedone Thessalonicense
    <verse number="3" style="v"/>sequenti autem die devenimus Sidonem humane autem tractans Iulius Paulum permisit ad amicos ire et curam sui agere
    <verse number="4" style="v"/>et inde cum sustulissemus subnavigavimus Cypro propterea quod essent venti contrarii
    <verse number="5" style="v"/>et pelagus Ciliciae et Pamphiliae navigantes venimus Lystram quae est Lyciae
    <verse number="6" style="v"/>et ibi inveniens centurio navem alexandrinam navigantem in Italiam transposuit nos in eam
    <verse number="7" style="v"/>et cum multis diebus tarde navigaremus et vix devenissemus contra Cnidum prohibente nos vento adnavigavimus Cretae secundum Salmonem
    <verse number="8" style="v"/>et vix iuxta navigantes venimus in locum quendam qui vocatur Boni portus cui iuxta erat civitas Thalassa
    <verse number="9" style="v"/>multo autem tempore peracto et cum iam non esset tuta navigatio eo quod et ieiunium iam praeterisset consolabatur Paulus
    <verse number="10" style="v"/>dicens eis viri video quoniam cum iniuria et multo damno non solum oneris et navis sed etiam animarum nostrarum incipit esse navigatio
    <verse number="11" style="v"/>centurio autem gubernatori et nauclerio magis credebat quam his quae a Paulo dicebantur
    <verse number="12" style="v"/>et cum aptus portus non esset ad hiemandum plurimi statuerunt consilium navigare inde si quo modo possent devenientes Phoenice hiemare portum Cretae respicientem ad africum et ad chorum
    <verse number="13" style="v"/>adspirante autem austro aestimantes propositum se tenere cum sustulissent de Asson legebant Cretam
    <verse number="14" style="v"/>non post multum autem misit se contra ipsam ventus typhonicus qui vocatur euroaquilo
    <verse number="15" style="v"/>cumque arrepta esset navis et non posset conari in ventum data nave flatibus ferebamur
    <verse number="16" style="v"/>insulam autem quandam decurrentes quae vocatur Caudam potuimus vix obtinere scapham
    <verse number="17" style="v"/>qua sublata adiutoriis utebantur accingentes navem timentes ne in Syrtim inciderent submisso vase sic ferebantur
    <verse number="18" style="v"/>valide autem nobis tempestate iactatis sequenti die iactum fecerunt
    <verse number="19" style="v"/>et tertia die suis manibus armamenta navis proiecerunt
    <verse number="20" style="v"/>neque sole autem neque sideribus apparentibus per plures dies et tempestate non exigua inminente iam ablata erat spes omnis salutis nostrae
    <verse number="21" style="v"/>et cum multa ieiunatio fuisset tunc stans Paulus in medio eorum dixit oportebat quidem o viri audito me non tollere a Creta lucrique facere iniuriam hanc et iacturam
    <verse number="22" style="v"/>et nunc suadeo vobis bono animo esse amissio enim nullius animae erit ex vobis praeterquam navis
    <verse number="23" style="v"/>adstitit enim mihi hac nocte angelus Dei cuius sum ego et cui deservio
    <verse number="24" style="v"/>dicens ne timeas Paule Caesari te oportet adsistere et ecce donavit tibi Deus omnes qui navigant tecum
    <verse number="25" style="v"/>propter quod bono animo estote viri credo enim Deo quia sic erit quemadmodum dictum est mihi
    <verse number="26" style="v"/>in insulam autem quandam oportet nos devenire
    <verse number="27" style="v"/>sed posteaquam quartadecima nox supervenit navigantibus nobis in Hadria circa mediam noctem suspicabantur nautae apparere sibi aliquam regionem
    <verse number="28" style="v"/>qui submittentes invenerunt passus viginti et pusillum inde separati invenerunt passus quindecim
    <verse number="29" style="v"/>timentes autem ne in aspera loca incideremus de puppi mittentes anchoras quattuor optabant diem fieri
    <verse number="30" style="v"/>nautis vero quaerentibus fugere de navi cum misissent scapham in mare sub obtentu quasi a prora inciperent anchoras extendere
    <verse number="31" style="v"/>dixit Paulus centurioni et militibus nisi hii in navi manserint vos salvi fieri non potestis
    <verse number="32" style="v"/>tunc absciderunt milites funes scaphae et passi sunt eam excidere
    <verse number="33" style="v"/>et cum lux inciperet fieri rogabat Paulus omnes sumere cibum dicens quartadecima hodie die expectantes ieiuni permanetis nihil accipientes
    <verse number="34" style="v"/>propter quod rogo vos accipere cibum pro salute vestra quia nullius vestrum capillus de capite peribit
    <verse number="35" style="v"/>et cum haec dixisset sumens panem gratias egit Deo in conspectu omnium et cum fregisset coepit manducare
    <verse number="36" style="v"/>animaequiores autem facti omnes et ipsi adsumpserunt cibum
    <verse number="37" style="v"/>eramus vero universae animae in navi ducentae septuaginta sex
    <verse number="38" style="v"/>et satiati cibo adleviabant navem iactantes triticum in mare
    <verse number="39" style="v"/>cum autem dies factus esset terram non agnoscebant sinum vero quendam considerabant habentem litus in quem cogitabant si possent eicere navem
    <verse number="40" style="v"/>et cum anchoras abstulissent committebant se mari simul laxantes iuncturas gubernaculorum et levato artemone secundum flatum aurae tendebant ad litus
    <verse number="41" style="v"/>et cum incidissemus in locum bithalassum inpegerunt navem et prora quidem fixa manebat inmobilis puppis vero solvebatur a vi maris
    <verse number="42" style="v"/>militum autem consilium fuit ut custodias occiderent ne quis cum enatasset effugeret
    <verse number="43" style="v"/>centurio autem volens servare Paulum prohibuit fieri iussitque eos qui possent natare mittere se primos et evadere et ad terram exire
    <verse number="44" style="v"/>et ceteros alios in tabulis ferebant quosdam super ea quae de navi essent et sic factum est ut omnes animae evaderent ad terram
  </para>
  <chapter number="28" style="c"/>
  <para style="p">
    <verse number="1" style="v"/>et cum evasissemus tunc cognovimus quia Militene insula vocatur barbari vero praestabant non modicam humanitatem nobis
    <verse number="2" style="v"/>accensa enim pyra reficiebant nos omnes propter imbrem qui inminebat et frigus
    <verse number="3" style="v"/>cum congregasset autem Paulus sarmentorum aliquantam multitudinem et inposuisset super ignem vipera a calore cum processisset invasit manum eius
    <verse number="4" style="v"/>ut vero viderunt barbari pendentem bestiam de manu eius ad invicem dicebant utique homicida est homo hic qui cum evaserit de mari Ultio non sinit vivere
    <verse number="5" style="v"/>et ille quidem excutiens bestiam in ignem nihil mali passus est
    <verse number="6" style="v"/>at illi existimabant eum in tumorem convertendum et subito casurum et mori diu autem illis sperantibus et videntibus nihil mali in eo fieri convertentes se dicebant eum esse deum
    <verse number="7" style="v"/>in locis autem illis erant praedia principis insulae nomine Publii qui nos suscipiens triduo benigne exhibuit
    <verse number="8" style="v"/>contigit autem patrem Publii febribus et dysenteria vexatum iacere ad quem Paulus intravit et cum orasset et inposuisset ei manus salvavit eum
    <verse number="9" style="v"/>quo facto et omnes qui in insula habebant infirmitates accedebant et curabantur
    <verse number="10" style="v"/>qui etiam multis honoribus nos honoraverunt et navigantibus inposuerunt quae necessaria erant
    <verse number="11" style="v"/>post menses autem tres navigavimus in nave alexandrina quae in insula hiemaverat cui erat insigne Castorum
    <verse number="12" style="v"/>et cum venissemus Syracusam mansimus ibi triduo
    <verse number="13" style="v"/>inde circumlegentes devenimus Regium et post unum diem flante austro secunda die venimus Puteolos
    <verse number="14" style="v"/>ubi inventis fratribus rogati sumus manere apud eos dies septem et sic venimus Romam
    <verse number="15" style="v"/>et inde cum audissent fratres occurrerunt nobis usque ad Appii Forum et Tribus Tabernis quos cum vidisset Paulus gratias agens Deo accepit fiduciam
    <verse number="16" style="v"/>cum venissemus autem Romam permissum est Paulo manere sibimet cum custodiente se milite
    <verse number="17" style="v"/>post tertium autem diem convocavit primos Iudaeorum cumque convenissent dicebat eis ego viri fratres nihil adversus plebem faciens aut morem paternum vinctus ab Hierosolymis traditus sum in manus Romanorum
    <verse number="18" style="v"/>qui cum interrogationem de me habuissent voluerunt me dimittere eo quod nulla causa esset mortis in me
    <verse number="19" style="v"/>contradicentibus autem Iudaeis coactus sum appellare Caesarem non quasi gentem meam habens aliquid accusare
    <verse number="20" style="v"/>propter hanc igitur causam rogavi vos videre et adloqui propter spem enim Israhel catena hac circumdatus sum
    <verse number="21" style="v"/>at illi dixerunt ad eum nos neque litteras accepimus de te a Iudaea neque adveniens aliquis fratrum nuntiavit aut locutus est quid de te malum
    <verse number="22" style="v"/>rogamus autem a te audire quae sentis nam de secta hac notum est nobis quia ubique ei contradicitur
    <verse number="23" style="v"/>cum constituissent autem illi diem venerunt ad eum in hospitium plures quibus exponebat testificans regnum Dei suadensque eos de Iesu ex lege Mosi et prophetis a mane usque ad vesperam
    <verse number="24" style="v"/>et quidam credebant his quae dicebantur quidam vero non credebant
    <verse number="25" style="v"/>cumque invicem non essent consentientes discedebant dicente Paulo unum verbum quia bene Spiritus Sanctus locutus est per Esaiam prophetam ad patres nostros
    <verse number="26" style="v"/>dicens vade ad populum istum et dic aure audietis et non intellegetis et videntes videbitis et non perspicietis
    <verse number="27" style="v"/>incrassatum est enim cor populi huius et auribus graviter audierunt et oculos suos conpresserunt ne forte videant oculis et auribus audiant et corde intellegant et convertantur et sanem illos
    <verse number="28" style="v"/>notum ergo sit vobis quoniam gentibus missum est hoc salutare Dei ipsi et audient
    <verse number="29" style="v"/>
    <verse number="30" style="v"/>mansit autem biennio toto in suo conducto et suscipiebat omnes qui ingrediebantur ad eum
    <verse number="31" style="v"/>praedicans regnum Dei et docens quae sunt de Domino Iesu Christo cum omni fiducia sine prohibitione
  </para>
</usx>
