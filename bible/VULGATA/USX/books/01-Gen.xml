<?xml version="1.0" encoding="UTF-8"?>
<usx version="3.0">
  <book code="GEN" style="id"/>
  <chapter number="1" style="c"/>
  <para style="p">
    <verse number="1" style="v"/>in principio creavit Deus caelum et terram
    <verse number="2" style="v"/>terra autem erat inanis et vacua et tenebrae super faciem abyssi et spiritus Dei ferebatur super aquas
    <verse number="3" style="v"/>dixitque Deus fiat lux et facta est lux
    <verse number="4" style="v"/>et vidit Deus lucem quod esset bona et divisit lucem ac tenebras
    <verse number="5" style="v"/>appellavitque lucem diem et tenebras noctem factumque est vespere et mane dies unus
    <verse number="6" style="v"/>dixit quoque Deus fiat firmamentum in medio aquarum et dividat aquas ab aquis
    <verse number="7" style="v"/>et fecit Deus firmamentum divisitque aquas quae erant sub firmamento ab his quae erant super firmamentum et factum est ita
    <verse number="8" style="v"/>vocavitque Deus firmamentum caelum et factum est vespere et mane dies secundus
    <verse number="9" style="v"/>dixit vero Deus congregentur aquae quae sub caelo sunt in locum unum et appareat arida factumque est ita
    <verse number="10" style="v"/>et vocavit Deus aridam terram congregationesque aquarum appellavit maria et vidit Deus quod esset bonum
    <verse number="11" style="v"/>et ait germinet terra herbam virentem et facientem semen et lignum pomiferum faciens fructum iuxta genus suum cuius semen in semet ipso sit super terram et factum est ita
    <verse number="12" style="v"/>et protulit terra herbam virentem et adferentem semen iuxta genus suum lignumque faciens fructum et habens unumquodque sementem secundum speciem suam et vidit Deus quod esset bonum
    <verse number="13" style="v"/>factumque est vespere et mane dies tertius
    <verse number="14" style="v"/>dixit autem Deus fiant luminaria in firmamento caeli ut dividant diem ac noctem et sint in signa et tempora et dies et annos
    <verse number="15" style="v"/>ut luceant in firmamento caeli et inluminent terram et factum est ita
    <verse number="16" style="v"/>fecitque Deus duo magna luminaria luminare maius ut praeesset diei et luminare minus ut praeesset nocti et stellas
    <verse number="17" style="v"/>et posuit eas in firmamento caeli ut lucerent super terram
    <verse number="18" style="v"/>et praeessent diei ac nocti et dividerent lucem ac tenebras et vidit Deus quod esset bonum
    <verse number="19" style="v"/>et factum est vespere et mane dies quartus
    <verse number="20" style="v"/>dixit etiam Deus producant aquae reptile animae viventis et volatile super terram sub firmamento caeli
    <verse number="21" style="v"/>creavitque Deus cete grandia et omnem animam viventem atque motabilem quam produxerant aquae in species suas et omne volatile secundum genus suum et vidit Deus quod esset bonum
    <verse number="22" style="v"/>benedixitque eis dicens crescite et multiplicamini et replete aquas maris avesque multiplicentur super terram
    <verse number="23" style="v"/>et factum est vespere et mane dies quintus
    <verse number="24" style="v"/>dixit quoque Deus producat terra animam viventem in genere suo iumenta et reptilia et bestias terrae secundum species suas factumque est ita
    <verse number="25" style="v"/>et fecit Deus bestias terrae iuxta species suas et iumenta et omne reptile terrae in genere suo et vidit Deus quod esset bonum
    <verse number="26" style="v"/>et ait faciamus hominem ad imaginem et similitudinem nostram et praesit piscibus maris et volatilibus caeli et bestiis universaeque terrae omnique reptili quod movetur in terra
    <verse number="27" style="v"/>et creavit Deus hominem ad imaginem suam ad imaginem Dei creavit illum masculum et feminam creavit eos
    <verse number="28" style="v"/>benedixitque illis Deus et ait crescite et multiplicamini et replete terram et subicite eam et dominamini piscibus maris et volatilibus caeli et universis animantibus quae moventur super terram
    <verse number="29" style="v"/>dixitque Deus ecce dedi vobis omnem herbam adferentem semen super terram et universa ligna quae habent in semet ipsis sementem generis sui ut sint vobis in escam
    <verse number="30" style="v"/>et cunctis animantibus terrae omnique volucri caeli et universis quae moventur in terra et in quibus est anima vivens ut habeant ad vescendum et factum est ita
    <verse number="31" style="v"/>viditque Deus cuncta quae fecit et erant valde bona et factum est vespere et mane dies sextus
  </para>
  <chapter number="2" style="c"/>
  <para style="p">
    <verse number="1" style="v"/>igitur perfecti sunt caeli et terra et omnis ornatus eorum
    <verse number="2" style="v"/>conplevitque Deus die septimo opus suum quod fecerat et requievit die septimo ab universo opere quod patrarat
    <verse number="3" style="v"/>et benedixit diei septimo et sanctificavit illum quia in ipso cessaverat ab omni opere suo quod creavit Deus ut faceret
    <verse number="4" style="v"/>istae generationes caeli et terrae quando creatae sunt in die quo fecit Dominus Deus caelum et terram
    <verse number="5" style="v"/>et omne virgultum agri antequam oreretur in terra omnemque herbam regionis priusquam germinaret non enim pluerat Dominus Deus super terram et homo non erat qui operaretur terram
    <verse number="6" style="v"/>sed fons ascendebat e terra inrigans universam superficiem terrae
    <verse number="7" style="v"/>formavit igitur Dominus Deus hominem de limo terrae et inspiravit in faciem eius spiraculum vitae et factus est homo in animam viventem
    <verse number="8" style="v"/>plantaverat autem Dominus Deus paradisum voluptatis a principio in quo posuit hominem quem formaverat
    <verse number="9" style="v"/>produxitque Dominus Deus de humo omne lignum pulchrum visu et ad vescendum suave lignum etiam vitae in medio paradisi lignumque scientiae boni et mali
    <verse number="10" style="v"/>et fluvius egrediebatur de loco voluptatis ad inrigandum paradisum qui inde dividitur in quattuor capita
    <verse number="11" style="v"/>nomen uni Phison ipse est qui circuit omnem terram Evilat ubi nascitur aurum
    <verse number="12" style="v"/>et aurum terrae illius optimum est ibique invenitur bdellium et lapis onychinus
    <verse number="13" style="v"/>et nomen fluvio secundo Geon ipse est qui circuit omnem terram Aethiopiae
    <verse number="14" style="v"/>nomen vero fluminis tertii Tigris ipse vadit contra Assyrios fluvius autem quartus ipse est Eufrates
    <verse number="15" style="v"/>tulit ergo Dominus Deus hominem et posuit eum in paradiso voluptatis ut operaretur et custodiret illum
    <verse number="16" style="v"/>praecepitque ei dicens ex omni ligno paradisi comede
    <verse number="17" style="v"/>de ligno autem scientiae boni et mali ne comedas in quocumque enim die comederis ex eo morte morieris
    <verse number="18" style="v"/>dixit quoque Dominus Deus non est bonum esse hominem solum faciamus ei adiutorium similem sui
    <verse number="19" style="v"/>formatis igitur Dominus Deus de humo cunctis animantibus terrae et universis volatilibus caeli adduxit ea ad Adam ut videret quid vocaret ea omne enim quod vocavit Adam animae viventis ipsum est nomen eius
    <verse number="20" style="v"/>appellavitque Adam nominibus suis cuncta animantia et universa volatilia caeli et omnes bestias terrae Adam vero non inveniebatur adiutor similis eius
    <verse number="21" style="v"/>inmisit ergo Dominus Deus soporem in Adam cumque obdormisset tulit unam de costis eius et replevit carnem pro ea
    <verse number="22" style="v"/>et aedificavit Dominus Deus costam quam tulerat de Adam in mulierem et adduxit eam ad Adam
    <verse number="23" style="v"/>dixitque Adam hoc nunc os ex ossibus meis et caro de carne mea haec vocabitur virago quoniam de viro sumpta est
    <verse number="24" style="v"/>quam ob rem relinquet homo patrem suum et matrem et adherebit uxori suae et erunt duo in carne una
    <verse number="25" style="v"/>erant autem uterque nudi Adam scilicet et uxor eius et non erubescebant
  </para>
  <chapter number="3" style="c"/>
  <para style="p">
    <verse number="1" style="v"/>sed et serpens erat callidior cunctis animantibus terrae quae fecerat Dominus Deus qui dixit ad mulierem cur praecepit vobis Deus ut non comederetis de omni ligno paradisi
    <verse number="2" style="v"/>cui respondit mulier de fructu lignorum quae sunt in paradiso vescemur
    <verse number="3" style="v"/>de fructu vero ligni quod est in medio paradisi praecepit nobis Deus ne comederemus et ne tangeremus illud ne forte moriamur
    <verse number="4" style="v"/>dixit autem serpens ad mulierem nequaquam morte moriemini
    <verse number="5" style="v"/>scit enim Deus quod in quocumque die comederitis ex eo aperientur oculi vestri et eritis sicut dii scientes bonum et malum
    <verse number="6" style="v"/>vidit igitur mulier quod bonum esset lignum ad vescendum et pulchrum oculis aspectuque delectabile et tulit de fructu illius et comedit deditque viro suo qui comedit
    <verse number="7" style="v"/>et aperti sunt oculi amborum cumque cognovissent esse se nudos consuerunt folia ficus et fecerunt sibi perizomata
    <verse number="8" style="v"/>et cum audissent vocem Domini Dei deambulantis in paradiso ad auram post meridiem abscondit se Adam et uxor eius a facie Domini Dei in medio ligni paradisi
    <verse number="9" style="v"/>vocavitque Dominus Deus Adam et dixit ei ubi es
    <verse number="10" style="v"/>qui ait vocem tuam audivi in paradiso et timui eo quod nudus essem et abscondi me
    <verse number="11" style="v"/>cui dixit quis enim indicavit tibi quod nudus esses nisi quod ex ligno de quo tibi praeceperam ne comederes comedisti
    <verse number="12" style="v"/>dixitque Adam mulier quam dedisti sociam mihi dedit mihi de ligno et comedi
    <verse number="13" style="v"/>et dixit Dominus Deus ad mulierem quare hoc fecisti quae respondit serpens decepit me et comedi
    <verse number="14" style="v"/>et ait Dominus Deus ad serpentem quia fecisti hoc maledictus es inter omnia animantia et bestias terrae super pectus tuum gradieris et terram comedes cunctis diebus vitae tuae
    <verse number="15" style="v"/>inimicitias ponam inter te et mulierem et semen tuum et semen illius ipsa conteret caput tuum et tu insidiaberis calcaneo eius
    <verse number="16" style="v"/>mulieri quoque dixit multiplicabo aerumnas tuas et conceptus tuos in dolore paries filios et sub viri potestate eris et ipse dominabitur tui
    <verse number="17" style="v"/>ad Adam vero dixit quia audisti vocem uxoris tuae et comedisti de ligno ex quo praeceperam tibi ne comederes maledicta terra in opere tuo in laboribus comedes eam cunctis diebus vitae tuae
    <verse number="18" style="v"/>spinas et tribulos germinabit tibi et comedes herbas terrae
    <verse number="19" style="v"/>in sudore vultus tui vesceris pane donec revertaris in terram de qua sumptus es quia pulvis es et in pulverem reverteris
    <verse number="20" style="v"/>et vocavit Adam nomen uxoris suae Hava eo quod mater esset cunctorum viventium
    <verse number="21" style="v"/>fecit quoque Dominus Deus Adam et uxori eius tunicas pellicias et induit eos
    <verse number="22" style="v"/>et ait ecce Adam factus est quasi unus ex nobis sciens bonum et malum nunc ergo ne forte mittat manum suam et sumat etiam de ligno vitae et comedat et vivat in aeternum
    <verse number="23" style="v"/>emisit eum Dominus Deus de paradiso voluptatis ut operaretur terram de qua sumptus est
    <verse number="24" style="v"/>eiecitque Adam et conlocavit ante paradisum voluptatis cherubin et flammeum gladium atque versatilem ad custodiendam viam ligni vitae
  </para>
  <chapter number="4" style="c"/>
  <para style="p">
    <verse number="1" style="v"/>Adam vero cognovit Havam uxorem suam quae concepit et peperit Cain dicens possedi hominem per Dominum
    <verse number="2" style="v"/>rursusque peperit fratrem eius Abel fuit autem Abel pastor ovium et Cain agricola
    <verse number="3" style="v"/>factum est autem post multos dies ut offerret Cain de fructibus terrae munera Domino
    <verse number="4" style="v"/>Abel quoque obtulit de primogenitis gregis sui et de adipibus eorum et respexit Dominus ad Abel et ad munera eius
    <verse number="5" style="v"/>ad Cain vero et ad munera illius non respexit iratusque est Cain vehementer et concidit vultus eius
    <verse number="6" style="v"/>dixitque Dominus ad eum quare maestus es et cur concidit facies tua
    <verse number="7" style="v"/>nonne si bene egeris recipies sin autem male statim in foribus peccatum aderit sed sub te erit appetitus eius et tu dominaberis illius
    <verse number="8" style="v"/>dixitque Cain ad Abel fratrem suum egrediamur foras cumque essent in agro consurrexit Cain adversus Abel fratrem suum et interfecit eum
    <verse number="9" style="v"/>et ait Dominus ad Cain ubi est Abel frater tuus qui respondit nescio num custos fratris mei sum
    <verse number="10" style="v"/>dixitque ad eum quid fecisti vox sanguinis fratris tui clamat ad me de terra
    <verse number="11" style="v"/>nunc igitur maledictus eris super terram quae aperuit os suum et suscepit sanguinem fratris tui de manu tua
    <verse number="12" style="v"/>cum operatus fueris eam non dabit tibi fructus suos vagus et profugus eris super terram
    <verse number="13" style="v"/>dixitque Cain ad Dominum maior est iniquitas mea quam ut veniam merear
    <verse number="14" style="v"/>ecce eicis me hodie a facie terrae et a facie tua abscondar et ero vagus et profugus in terra omnis igitur qui invenerit me occidet me
    <verse number="15" style="v"/>dixitque ei Dominus nequaquam ita fiet sed omnis qui occiderit Cain septuplum punietur posuitque Dominus Cain signum ut non eum interficeret omnis qui invenisset eum
    <verse number="16" style="v"/>egressusque Cain a facie Domini habitavit in terra profugus ad orientalem plagam Eden
    <verse number="17" style="v"/>cognovit autem Cain uxorem suam quae concepit et peperit Enoch et aedificavit civitatem vocavitque nomen eius ex nomine filii sui Enoch
    <verse number="18" style="v"/>porro Enoch genuit Irad et Irad genuit Maviahel et Maviahel genuit Matusahel et Matusahel genuit Lamech
    <verse number="19" style="v"/>qui accepit uxores duas nomen uni Ada et nomen alteri Sella
    <verse number="20" style="v"/>genuitque Ada Iabel qui fuit pater habitantium in tentoriis atque pastorum
    <verse number="21" style="v"/>et nomen fratris eius Iubal ipse fuit pater canentium cithara et organo
    <verse number="22" style="v"/>Sella quoque genuit Thubalcain qui fuit malleator et faber in cuncta opera aeris et ferri soror vero Thubalcain Noemma
    <verse number="23" style="v"/>dixitque Lamech uxoribus suis Adae et Sellae audite vocem meam uxores Lamech auscultate sermonem meum quoniam occidi virum in vulnus meum et adulescentulum in livorem meum
    <verse number="24" style="v"/>septuplum ultio dabitur de Cain de Lamech vero septuagies septies
    <verse number="25" style="v"/>cognovit quoque adhuc Adam uxorem suam et peperit filium vocavitque nomen eius Seth dicens posuit mihi Deus semen aliud pro Abel quem occidit Cain
    <verse number="26" style="v"/>sed et Seth natus est filius quem vocavit Enos iste coepit invocare nomen Domini
  </para>
  <chapter number="5" style="c"/>
  <para style="p">
    <verse number="1" style="v"/>hic est liber generationis Adam in die qua creavit Deus hominem ad similitudinem Dei fecit illum
    <verse number="2" style="v"/>masculum et feminam creavit eos et benedixit illis et vocavit nomen eorum Adam in die qua creati sunt
    <verse number="3" style="v"/>vixit autem Adam centum triginta annis et genuit ad similitudinem et imaginem suam vocavitque nomen eius Seth
    <verse number="4" style="v"/>et facti sunt dies Adam postquam genuit Seth octingenti anni genuitque filios et filias
    <verse number="5" style="v"/>et factum est omne tempus quod vixit Adam anni nongenti triginta et mortuus est
    <verse number="6" style="v"/>vixit quoque Seth centum quinque annos et genuit Enos
    <verse number="7" style="v"/>vixitque Seth postquam genuit Enos octingentis septem annis genuitque filios et filias
    <verse number="8" style="v"/>et facti sunt omnes dies Seth nongentorum duodecim annorum et mortuus est
    <verse number="9" style="v"/>vixit vero Enos nonaginta annis et genuit Cainan
    <verse number="10" style="v"/>post cuius ortum vixit octingentis quindecim annis et genuit filios et filias
    <verse number="11" style="v"/>factique sunt omnes dies Enos nongentorum quinque annorum et mortuus est
    <verse number="12" style="v"/>vixit quoque Cainan septuaginta annis et genuit Malalehel
    <verse number="13" style="v"/>et vixit Cainan postquam genuit Malalehel octingentos quadraginta annos genuitque filios et filias
    <verse number="14" style="v"/>et facti sunt omnes dies Cainan nongenti decem anni et mortuus est
    <verse number="15" style="v"/>vixit autem Malalehel sexaginta quinque annos et genuit Iared
    <verse number="16" style="v"/>et vixit Malalehel postquam genuit Iared octingentis triginta annis et genuit filios et filias
    <verse number="17" style="v"/>et facti sunt omnes dies Malalehel octingenti nonaginta quinque anni et mortuus est
    <verse number="18" style="v"/>vixitque Iared centum sexaginta duobus annis et genuit Enoch
    <verse number="19" style="v"/>et vixit Iared postquam genuit Enoch octingentos annos et genuit filios et filias
    <verse number="20" style="v"/>et facti sunt omnes dies Iared nongenti sexaginta duo anni et mortuus est
    <verse number="21" style="v"/>porro Enoch vixit sexaginta quinque annis et genuit Mathusalam
    <verse number="22" style="v"/>et ambulavit Enoch cum Deo postquam genuit Mathusalam trecentis annis et genuit filios et filias
    <verse number="23" style="v"/>et facti sunt omnes dies Enoch trecenti sexaginta quinque anni
    <verse number="24" style="v"/>ambulavitque cum Deo et non apparuit quia tulit eum Deus
    <verse number="25" style="v"/>vixit quoque Mathusalam centum octoginta septem annos et genuit Lamech
    <verse number="26" style="v"/>et vixit Mathusalam postquam genuit Lamech septingentos octoginta duos annos et genuit filios et filias
    <verse number="27" style="v"/>et facti sunt omnes dies Mathusalae nongenti sexaginta novem anni et mortuus est
    <verse number="28" style="v"/>vixit autem Lamech centum octoginta duobus annis et genuit filium
    <verse number="29" style="v"/>vocavitque nomen eius Noe dicens iste consolabitur nos ab operibus et laboribus manuum nostrarum in terra cui maledixit Dominus
    <verse number="30" style="v"/>vixitque Lamech postquam genuit Noe quingentos nonaginta quinque annos et genuit filios et filias
    <verse number="31" style="v"/>et facti sunt omnes dies Lamech septingenti septuaginta septem anni et mortuus est
    <verse number="32" style="v"/>Noe vero cum quingentorum esset annorum genuit Sem et Ham et Iafeth
  </para>
  <chapter number="6" style="c"/>
  <para style="p">
    <verse number="1" style="v"/>cumque coepissent homines multiplicari super terram et filias procreassent
    <verse number="2" style="v"/>videntes filii Dei filias eorum quod essent pulchrae acceperunt uxores sibi ex omnibus quas elegerant
    <verse number="3" style="v"/>dixitque Deus non permanebit spiritus meus in homine in aeternum quia caro est eruntque dies illius centum viginti annorum
    <verse number="4" style="v"/>gigantes autem erant super terram in diebus illis postquam enim ingressi sunt filii Dei ad filias hominum illaeque genuerunt isti sunt potentes a saeculo viri famosi
    <verse number="5" style="v"/>videns autem Deus quod multa malitia hominum esset in terra et cuncta cogitatio cordis intenta esset ad malum omni tempore
    <verse number="6" style="v"/>paenituit eum quod hominem fecisset in terra et tactus dolore cordis intrinsecus
    <verse number="7" style="v"/>delebo inquit hominem quem creavi a facie terrae ab homine usque ad animantia a reptili usque ad volucres caeli paenitet enim me fecisse eos
    <verse number="8" style="v"/>Noe vero invenit gratiam coram Domino
    <verse number="9" style="v"/>hae generationes Noe Noe vir iustus atque perfectus fuit in generationibus suis cum Deo ambulavit
    <verse number="10" style="v"/>et genuit tres filios Sem Ham et Iafeth
    <verse number="11" style="v"/>corrupta est autem terra coram Deo et repleta est iniquitate
    <verse number="12" style="v"/>cumque vidisset Deus terram esse corruptam omnis quippe caro corruperat viam suam super terram
    <verse number="13" style="v"/>dixit ad Noe finis universae carnis venit coram me repleta est terra iniquitate a facie eorum et ego disperdam eos cum terra
    <verse number="14" style="v"/>fac tibi arcam de lignis levigatis mansiunculas in arca facies et bitumine linies intrinsecus et extrinsecus
    <verse number="15" style="v"/>et sic facies eam trecentorum cubitorum erit longitudo arcae quinquaginta cubitorum latitudo et triginta cubitorum altitudo illius
    <verse number="16" style="v"/>fenestram in arca facies et in cubito consummabis summitatem ostium autem arcae pones ex latere deorsum cenacula et tristega facies in ea
    <verse number="17" style="v"/>ecce ego adducam diluvii aquas super terram ut interficiam omnem carnem in qua spiritus vitae est subter caelum universa quae in terra sunt consumentur
    <verse number="18" style="v"/>ponamque foedus meum tecum et ingredieris arcam tu et filii tui uxor tua et uxores filiorum tuorum tecum
    <verse number="19" style="v"/>et ex cunctis animantibus universae carnis bina induces in arcam ut vivant tecum masculini sexus et feminini
    <verse number="20" style="v"/>de volucribus iuxta genus suum et de iumentis in genere suo et ex omni reptili terrae secundum genus suum bina de omnibus ingredientur tecum ut possint vivere
    <verse number="21" style="v"/>tolles igitur tecum ex omnibus escis quae mandi possunt et conportabis apud te et erunt tam tibi quam illis in cibum
    <verse number="22" style="v"/>fecit ergo Noe omnia quae praeceperat illi Deus
  </para>
  <chapter number="7" style="c"/>
  <para style="p">
    <verse number="1" style="v"/>dixitque Dominus ad eum ingredere tu et omnis domus tua arcam te enim vidi iustum coram me in generatione hac
    <verse number="2" style="v"/>ex omnibus animantibus mundis tolle septena septena masculum et feminam de animantibus vero non mundis duo duo masculum et feminam
    <verse number="3" style="v"/>sed et de volatilibus caeli septena septena masculum et feminam ut salvetur semen super faciem universae terrae
    <verse number="4" style="v"/>adhuc enim et post dies septem ego pluam super terram quadraginta diebus et quadraginta noctibus et delebo omnem substantiam quam feci de superficie terrae
    <verse number="5" style="v"/>fecit ergo Noe omnia quae mandaverat ei Dominus
    <verse number="6" style="v"/>eratque sescentorum annorum quando diluvii aquae inundaverunt super terram
    <verse number="7" style="v"/>et ingressus est Noe et filii eius uxor eius et uxores filiorum eius cum eo in arcam propter aquas diluvii
    <verse number="8" style="v"/>de animantibus quoque mundis et inmundis et de volucribus et ex omni quod movetur super terram
    <verse number="9" style="v"/>duo et duo ingressa sunt ad Noe in arcam masculus et femina sicut praeceperat Deus Noe
    <verse number="10" style="v"/>cumque transissent septem dies aquae diluvii inundaverunt super terram
    <verse number="11" style="v"/>anno sescentesimo vitae Noe mense secundo septimodecimo die mensis rupti sunt omnes fontes abyssi magnae et cataractae caeli apertae sunt
    <verse number="12" style="v"/>et facta est pluvia super terram quadraginta diebus et quadraginta noctibus
    <verse number="13" style="v"/>in articulo diei illius ingressus est Noe et Sem et Ham et Iafeth filii eius uxor illius et tres uxores filiorum eius cum eis in arcam
    <verse number="14" style="v"/>ipsi et omne animal secundum genus suum universaque iumenta in genus suum et omne quod movetur super terram in genere suo cunctumque volatile secundum genus suum universae aves omnesque volucres
    <verse number="15" style="v"/>ingressae sunt ad Noe in arcam bina et bina ex omni carne in qua erat spiritus vitae
    <verse number="16" style="v"/>et quae ingressa sunt masculus et femina ex omni carne introierunt sicut praeceperat ei Deus et inclusit eum Dominus de foris
    <verse number="17" style="v"/>factumque est diluvium quadraginta diebus super terram et multiplicatae sunt aquae et elevaverunt arcam in sublime a terra
    <verse number="18" style="v"/>vehementer inundaverunt et omnia repleverunt in superficie terrae porro arca ferebatur super aquas
    <verse number="19" style="v"/>et aquae praevaluerunt nimis super terram opertique sunt omnes montes excelsi sub universo caelo
    <verse number="20" style="v"/>quindecim cubitis altior fuit aqua super montes quos operuerat
    <verse number="21" style="v"/>consumptaque est omnis caro quae movebatur super terram volucrum animantium bestiarum omniumque reptilium quae reptant super terram universi homines
    <verse number="22" style="v"/>et cuncta in quibus spiraculum vitae est in terra mortua sunt
    <verse number="23" style="v"/>et delevit omnem substantiam quae erat super terram ab homine usque ad pecus tam reptile quam volucres caeli et deleta sunt de terra remansit autem solus Noe et qui cum eo erant in arca
    <verse number="24" style="v"/>obtinueruntque aquae terras centum quinquaginta diebus
  </para>
  <chapter number="8" style="c"/>
  <para style="p">
    <verse number="1" style="v"/>recordatus autem Deus Noe cunctarumque animantium et omnium iumentorum quae erant cum eo in arca adduxit spiritum super terram et inminutae sunt aquae
    <verse number="2" style="v"/>et clausi sunt fontes abyssi et cataractae caeli et prohibitae sunt pluviae de caelo
    <verse number="3" style="v"/>reversaeque aquae de terra euntes et redeuntes et coeperunt minui post centum quinquaginta dies
    <verse number="4" style="v"/>requievitque arca mense septimo vicesima septima die mensis super montes Armeniae
    <verse number="5" style="v"/>at vero aquae ibant et decrescebant usque ad decimum mensem decimo enim mense prima die mensis apparuerunt cacumina montium
    <verse number="6" style="v"/>cumque transissent quadraginta dies aperiens Noe fenestram arcae quam fecerat dimisit corvum
    <verse number="7" style="v"/>qui egrediebatur et revertebatur donec siccarentur aquae super terram
    <verse number="8" style="v"/>emisit quoque columbam post eum ut videret si iam cessassent aquae super faciem terrae
    <verse number="9" style="v"/>quae cum non invenisset ubi requiesceret pes eius reversa est ad eum in arcam aquae enim erant super universam terram extenditque manum et adprehensam intulit in arcam
    <verse number="10" style="v"/>expectatis autem ultra septem diebus aliis rursum dimisit columbam ex arca
    <verse number="11" style="v"/>at illa venit ad eum ad vesperam portans ramum olivae virentibus foliis in ore suo intellexit ergo Noe quod cessassent aquae super terram
    <verse number="12" style="v"/>expectavitque nihilominus septem alios dies et emisit columbam quae non est reversa ultra ad eum
    <verse number="13" style="v"/>igitur sescentesimo primo anno primo mense prima die mensis inminutae sunt aquae super terram et aperiens Noe tectum arcae aspexit viditque quod exsiccata esset superficies terrae
    <verse number="14" style="v"/>mense secundo septima et vicesima die mensis arefacta est terra
    <verse number="15" style="v"/>locutus est autem Deus ad Noe dicens
    <verse number="16" style="v"/>egredere de arca tu et uxor tua filii tui et uxores filiorum tuorum tecum
    <verse number="17" style="v"/>cuncta animantia quae sunt apud te ex omni carne tam in volatilibus quam in bestiis et in universis reptilibus quae reptant super terram educ tecum et ingredimini super terram crescite et multiplicamini super eam
    <verse number="18" style="v"/>egressus est ergo Noe et filii eius uxor illius et uxores filiorum eius cum eo
    <verse number="19" style="v"/>sed et omnia animantia iumenta et reptilia quae repunt super terram secundum genus suum arcam egressa sunt
    <verse number="20" style="v"/>aedificavit autem Noe altare Domino et tollens de cunctis pecoribus et volucribus mundis obtulit holocausta super altare
    <verse number="21" style="v"/>odoratusque est Dominus odorem suavitatis et ait ad eum nequaquam ultra maledicam terrae propter homines sensus enim et cogitatio humani cordis in malum prona sunt ab adulescentia sua non igitur ultra percutiam omnem animantem sicut feci
    <verse number="22" style="v"/>cunctis diebus terrae sementis et messis frigus et aestus aestas et hiemps nox et dies non requiescent
  </para>
  <chapter number="9" style="c"/>
  <para style="p">
    <verse number="1" style="v"/>benedixitque Deus Noe et filiis eius et dixit ad eos crescite et multiplicamini et implete terram
    <verse number="2" style="v"/>et terror vester ac tremor sit super cuncta animalia terrae et super omnes volucres caeli cum universis quae moventur in terra omnes pisces maris manui vestrae traditi sunt
    <verse number="3" style="v"/>et omne quod movetur et vivit erit vobis in cibum quasi holera virentia tradidi vobis omnia
    <verse number="4" style="v"/>excepto quod carnem cum sanguine non comedetis
    <verse number="5" style="v"/>sanguinem enim animarum vestrarum requiram de manu cunctarum bestiarum et de manu hominis de manu viri et fratris eius requiram animam hominis
    <verse number="6" style="v"/>quicumque effuderit humanum sanguinem fundetur sanguis illius ad imaginem quippe Dei factus est homo
    <verse number="7" style="v"/>vos autem crescite et multiplicamini et ingredimini super terram et implete eam
    <verse number="8" style="v"/>haec quoque dixit Deus ad Noe et ad filios eius cum eo
    <verse number="9" style="v"/>ecce ego statuam pactum meum vobiscum et cum semine vestro post vos
    <verse number="10" style="v"/>et ad omnem animam viventem quae est vobiscum tam in volucribus quam in iumentis et pecudibus terrae cunctis quae egressa sunt de arca et universis bestiis terrae
    <verse number="11" style="v"/>statuam pactum meum vobiscum et nequaquam ultra interficietur omnis caro aquis diluvii neque erit deinceps diluvium dissipans terram
    <verse number="12" style="v"/>dixitque Deus hoc signum foederis quod do inter me et vos et ad omnem animam viventem quae est vobiscum in generationes sempiternas
    <verse number="13" style="v"/>arcum meum ponam in nubibus et erit signum foederis inter me et inter terram
    <verse number="14" style="v"/>cumque obduxero nubibus caelum apparebit arcus meus in nubibus
    <verse number="15" style="v"/>et recordabor foederis mei vobiscum et cum omni anima vivente quae carnem vegetat et non erunt ultra aquae diluvii ad delendam universam carnem
    <verse number="16" style="v"/>eritque arcus in nubibus et videbo illum et recordabor foederis sempiterni quod pactum est inter Deum et inter omnem animam viventem universae carnis quae est super terram
    <verse number="17" style="v"/>dixitque Deus Noe hoc erit signum foederis quod constitui inter me et inter omnem carnem super terram
    <verse number="18" style="v"/>erant igitur filii Noe qui egressi sunt de arca Sem Ham et Iafeth porro Ham ipse est pater Chanaan
    <verse number="19" style="v"/>tres isti sunt filii Noe et ab his disseminatum est omne hominum genus super universam terram
    <verse number="20" style="v"/>coepitque Noe vir agricola exercere terram et plantavit vineam
    <verse number="21" style="v"/>bibensque vinum inebriatus est et nudatus in tabernaculo suo
    <verse number="22" style="v"/>quod cum vidisset Ham pater Chanaan verenda scilicet patris sui esse nuda nuntiavit duobus fratribus suis foras
    <verse number="23" style="v"/>at vero Sem et Iafeth pallium inposuerunt umeris suis et incedentes retrorsum operuerunt verecunda patris sui faciesque eorum aversae erant et patris virilia non viderunt
    <verse number="24" style="v"/>evigilans autem Noe ex vino cum didicisset quae fecerat ei filius suus minor
    <verse number="25" style="v"/>ait maledictus Chanaan servus servorum erit fratribus suis
    <verse number="26" style="v"/>dixitque benedictus Dominus Deus Sem sit Chanaan servus eius
    <verse number="27" style="v"/>dilatet Deus Iafeth et habitet in tabernaculis Sem sitque Chanaan servus eius
    <verse number="28" style="v"/>vixit autem Noe post diluvium trecentis quinquaginta annis
    <verse number="29" style="v"/>et impleti sunt omnes dies eius nongentorum quinquaginta annorum et mortuus est
  </para>
  <chapter number="10" style="c"/>
  <para style="p">
    <verse number="1" style="v"/>hae generationes filiorum Noe Sem Ham Iafeth natique sunt eis filii post diluvium
    <verse number="2" style="v"/>filii Iafeth Gomer Magog et Madai Iavan et Thubal et Mosoch et Thiras
    <verse number="3" style="v"/>porro filii Gomer Aschenez et Rifath et Thogorma
    <verse number="4" style="v"/>filii autem Iavan Elisa et Tharsis Cetthim et Dodanim
    <verse number="5" style="v"/>ab his divisae sunt insulae gentium in regionibus suis unusquisque secundum linguam et familias in nationibus suis
    <verse number="6" style="v"/>filii autem Ham Chus et Mesraim et Fut et Chanaan
    <verse number="7" style="v"/>filii Chus Saba et Hevila et Sabatha et Regma et Sabathaca filii Regma Saba et Dadan
    <verse number="8" style="v"/>porro Chus genuit Nemrod ipse coepit esse potens in terra
    <verse number="9" style="v"/>et erat robustus venator coram Domino ab hoc exivit proverbium quasi Nemrod robustus venator coram Domino
    <verse number="10" style="v"/>fuit autem principium regni eius Babylon et Arach et Archad et Chalanne in terra Sennaar
    <verse number="11" style="v"/>de terra illa egressus est Assur et aedificavit Nineven et plateas civitatis et Chale
    <verse number="12" style="v"/>Resen quoque inter Nineven et Chale haec est civitas magna
    <verse number="13" style="v"/>at vero Mesraim genuit Ludim et Anamim et Laabim Nepthuim
    <verse number="14" style="v"/>et Phetrusim et Cesluim de quibus egressi sunt Philisthim et Capthurim
    <verse number="15" style="v"/>Chanaan autem genuit Sidonem primogenitum suum Ettheum
    <verse number="16" style="v"/>et Iebuseum et Amorreum Gergeseum
    <verse number="17" style="v"/>Eveum et Araceum Sineum
    <verse number="18" style="v"/>et Aradium Samariten et Amatheum et post haec disseminati sunt populi Chananeorum
    <verse number="19" style="v"/>factique sunt termini Chanaan venientibus a Sidone Geraram usque Gazam donec ingrediaris Sodomam et Gomorram et Adama et Seboim usque Lesa
    <verse number="20" style="v"/>hii filii Ham in cognationibus et linguis et generationibus terrisque et gentibus suis
    <verse number="21" style="v"/>de Sem quoque nati sunt patre omnium filiorum Eber fratre Iafeth maiore
    <verse number="22" style="v"/>filii Sem Aelam et Assur et Arfaxad et Lud et Aram
    <verse number="23" style="v"/>filii Aram Us et Hul et Gether et Mes
    <verse number="24" style="v"/>at vero Arfaxad genuit Sala de quo ortus est Eber
    <verse number="25" style="v"/>natique sunt Eber filii duo nomen uni Faleg eo quod in diebus eius divisa sit terra et nomen fratris eius Iectan
    <verse number="26" style="v"/>qui Iectan genuit Helmodad et Saleph et Asarmoth Iare
    <verse number="27" style="v"/>et Aduram et Uzal Decla
    <verse number="28" style="v"/>et Ebal et Abimahel Saba
    <verse number="29" style="v"/>et Ophir et Evila et Iobab omnes isti filii Iectan
    <verse number="30" style="v"/>et facta est habitatio eorum de Messa pergentibus usque Sephar montem orientalem
    <verse number="31" style="v"/>isti filii Sem secundum cognationes et linguas et regiones in gentibus suis
    <verse number="32" style="v"/>hae familiae Noe iuxta populos et nationes suas ab his divisae sunt gentes in terra post diluvium
  </para>
  <chapter number="11" style="c"/>
  <para style="p">
    <verse number="1" style="v"/>erat autem terra labii unius et sermonum eorundem
    <verse number="2" style="v"/>cumque proficiscerentur de oriente invenerunt campum in terra Sennaar et habitaverunt in eo
    <verse number="3" style="v"/>dixitque alter ad proximum suum venite faciamus lateres et coquamus eos igni habueruntque lateres pro saxis et bitumen pro cemento
    <verse number="4" style="v"/>et dixerunt venite faciamus nobis civitatem et turrem cuius culmen pertingat ad caelum et celebremus nomen nostrum antequam dividamur in universas terras
    <verse number="5" style="v"/>descendit autem Dominus ut videret civitatem et turrem quam aedificabant filii Adam
    <verse number="6" style="v"/>et dixit ecce unus est populus et unum labium omnibus coeperuntque hoc facere nec desistent a cogitationibus suis donec eas opere conpleant
    <verse number="7" style="v"/>venite igitur descendamus et confundamus ibi linguam eorum ut non audiat unusquisque vocem proximi sui
    <verse number="8" style="v"/>atque ita divisit eos Dominus ex illo loco in universas terras et cessaverunt aedificare civitatem
    <verse number="9" style="v"/>et idcirco vocatum est nomen eius Babel quia ibi confusum est labium universae terrae et inde dispersit eos Dominus super faciem cunctarum regionum
    <verse number="10" style="v"/>hae generationes Sem Sem centum erat annorum quando genuit Arfaxad biennio post diluvium
    <verse number="11" style="v"/>vixitque Sem postquam genuit Arfaxad quingentos annos et genuit filios et filias
    <verse number="12" style="v"/>porro Arfaxad vixit triginta quinque annos et genuit Sale
    <verse number="13" style="v"/>vixitque Arfaxad postquam genuit Sale trecentis tribus annis et genuit filios et filias
    <verse number="14" style="v"/>Sale quoque vixit triginta annis et genuit Eber
    <verse number="15" style="v"/>vixitque Sale postquam genuit Eber quadringentis tribus annis et genuit filios et filias
    <verse number="16" style="v"/>vixit autem Eber triginta quattuor annis et genuit Faleg
    <verse number="17" style="v"/>et vixit Eber postquam genuit Faleg quadringentis triginta annis et genuit filios et filias
    <verse number="18" style="v"/>vixit quoque Faleg triginta annis et genuit Reu
    <verse number="19" style="v"/>vixitque Faleg postquam genuit Reu ducentis novem annis et genuit filios et filias
    <verse number="20" style="v"/>vixit autem Reu triginta duobus annis et genuit Sarug
    <verse number="21" style="v"/>vixitque Reu postquam genuit Sarug ducentis septem annis et genuit filios et filias
    <verse number="22" style="v"/>vixit vero Sarug triginta annis et genuit Nahor
    <verse number="23" style="v"/>vixitque Sarug postquam genuit Nahor ducentos annos et genuit filios et filias
    <verse number="24" style="v"/>vixit autem Nahor viginti novem annis et genuit Thare
    <verse number="25" style="v"/>vixitque Nahor postquam genuit Thare centum decem et novem annos et genuit filios et filias
    <verse number="26" style="v"/>vixitque Thare septuaginta annis et genuit Abram et Nahor et Aran
    <verse number="27" style="v"/>hae sunt autem generationes Thare Thare genuit Abram et Nahor et Aran porro Aran genuit Loth
    <verse number="28" style="v"/>mortuusque est Aran ante Thare patrem suum in terra nativitatis suae in Ur Chaldeorum
    <verse number="29" style="v"/>duxerunt autem Abram et Nahor uxores nomen autem uxoris Abram Sarai et nomen uxoris Nahor Melcha filia Aran patris Melchae et patris Ieschae
    <verse number="30" style="v"/>erat autem Sarai sterilis nec habebat liberos
    <verse number="31" style="v"/>tulit itaque Thare Abram filium suum et Loth filium Aran filium filii sui et Sarai nurum suam uxorem Abram filii sui et eduxit eos de Ur Chaldeorum ut irent in terram Chanaan veneruntque usque Haran et habitaverunt ibi
    <verse number="32" style="v"/>et facti sunt dies Thare ducentorum quinque annorum et mortuus est in Haran
  </para>
  <chapter number="12" style="c"/>
  <para style="p">
    <verse number="1" style="v"/>dixit autem Dominus ad Abram egredere de terra tua et de cognatione tua et de domo patris tui in terram quam monstrabo tibi
    <verse number="2" style="v"/>faciamque te in gentem magnam et benedicam tibi et magnificabo nomen tuum erisque benedictus
    <verse number="3" style="v"/>benedicam benedicentibus tibi et maledicam maledicentibus tibi atque in te benedicentur universae cognationes terrae
    <verse number="4" style="v"/>egressus est itaque Abram sicut praeceperat ei Dominus et ivit cum eo Loth septuaginta quinque annorum erat Abram cum egrederetur de Haran
    <verse number="5" style="v"/>tulitque Sarai uxorem suam et Loth filium fratris sui universamque substantiam quam possederant et animas quas fecerant in Haran et egressi sunt ut irent in terram Chanaan cumque venissent in eam
    <verse number="6" style="v"/>pertransivit Abram terram usque ad locum Sychem usque ad convallem Inlustrem Chananeus autem tunc erat in terra
    <verse number="7" style="v"/>apparuitque Dominus Abram et dixit ei semini tuo dabo terram hanc qui aedificavit ibi altare Domino qui apparuerat ei
    <verse number="8" style="v"/>et inde transgrediens ad montem qui erat contra orientem Bethel tetendit ibi tabernaculum suum ab occidente habens Bethel et ab oriente Ai aedificavit quoque ibi altare Domino et invocavit nomen eius
    <verse number="9" style="v"/>perrexitque Abram vadens et ultra progrediens ad meridiem
    <verse number="10" style="v"/>facta est autem fames in terra descenditque Abram in Aegyptum ut peregrinaretur ibi praevaluerat enim fames in terra
    <verse number="11" style="v"/>cumque prope esset ut ingrederetur Aegyptum dixit Sarai uxori suae novi quod pulchra sis mulier
    <verse number="12" style="v"/>et quod cum viderint te Aegyptii dicturi sunt uxor ipsius est et interficient me et te reservabunt
    <verse number="13" style="v"/>dic ergo obsecro te quod soror mea sis ut bene sit mihi propter te et vivat anima mea ob gratiam tui
    <verse number="14" style="v"/>cum itaque ingressus esset Abram Aegyptum viderunt Aegyptii mulierem quod esset pulchra nimis
    <verse number="15" style="v"/>et nuntiaverunt principes Pharaoni et laudaverunt eam apud illum et sublata est mulier in domum Pharaonis
    <verse number="16" style="v"/>Abram vero bene usi sunt propter illam fueruntque ei oves et boves et asini et servi et famulae et asinae et cameli
    <verse number="17" style="v"/>flagellavit autem Dominus Pharaonem plagis maximis et domum eius propter Sarai uxorem Abram
    <verse number="18" style="v"/>vocavitque Pharao Abram et dixit ei quidnam est quod fecisti mihi quare non indicasti quod uxor tua esset
    <verse number="19" style="v"/>quam ob causam dixisti esse sororem tuam ut tollerem eam mihi in uxorem nunc igitur ecce coniux tua accipe eam et vade
    <verse number="20" style="v"/>praecepitque Pharao super Abram viris et deduxerunt eum et uxorem illius et omnia quae habebat
  </para>
  <chapter number="13" style="c"/>
  <para style="p">
    <verse number="1" style="v"/>ascendit ergo Abram de Aegypto ipse et uxor eius et omnia quae habebat et Loth cum eo ad australem plagam
    <verse number="2" style="v"/>erat autem dives valde in possessione argenti et auri
    <verse number="3" style="v"/>reversusque est per iter quo venerat a meridie in Bethel usque ad locum ubi prius fixerat tabernaculum inter Bethel et Ai
    <verse number="4" style="v"/>in loco altaris quod fecerat prius et invocavit ibi nomen Domini
    <verse number="5" style="v"/>sed et Loth qui erat cum Abram fuerunt greges ovium et armenta et tabernacula
    <verse number="6" style="v"/>nec poterat eos capere terra ut habitarent simul erat quippe substantia eorum multa et non quibant habitare communiter
    <verse number="7" style="v"/>unde et facta est rixa inter pastores gregum Abram et Loth eo autem tempore Chananeus et Ferezeus habitabant in illa terra
    <verse number="8" style="v"/>dixit ergo Abram ad Loth ne quaeso sit iurgium inter me et te et inter pastores meos et pastores tuos fratres enim sumus
    <verse number="9" style="v"/>ecce universa terra coram te est recede a me obsecro si ad sinistram ieris ego ad dexteram tenebo si tu dexteram elegeris ego ad sinistram pergam
    <verse number="10" style="v"/>elevatis itaque Loth oculis vidit omnem circa regionem Iordanis quae universa inrigabatur antequam subverteret Dominus Sodomam et Gomorram sicut paradisus Domini et sicut Aegyptus venientibus in Segor
    <verse number="11" style="v"/>elegitque sibi Loth regionem circa Iordanem et recessit ab oriente divisique sunt alterutrum a fratre suo
    <verse number="12" style="v"/>Abram habitavit in terra Chanaan Loth moratus est in oppidis quae erant circa Iordanem et habitavit in Sodomis
    <verse number="13" style="v"/>homines autem Sodomitae pessimi erant et peccatores coram Domino nimis
    <verse number="14" style="v"/>dixitque Dominus ad Abram postquam divisus est Loth ab eo leva oculos tuos et vide a loco in quo nunc es ad aquilonem et ad meridiem ad orientem et ad occidentem
    <verse number="15" style="v"/>omnem terram quam conspicis tibi dabo et semini tuo usque in sempiternum
    <verse number="16" style="v"/>faciamque semen tuum sicut pulverem terrae si quis potest hominum numerare pulverem semen quoque tuum numerare poterit
    <verse number="17" style="v"/>surge et perambula terram in longitudine et in latitudine sua quia tibi daturus sum eam
    <verse number="18" style="v"/>movens igitur Abram tabernaculum suum venit et habitavit iuxta convallem Mambre quod est in Hebron aedificavitque ibi altare Domino
  </para>
  <chapter number="14" style="c"/>
  <para style="p">
    <verse number="1" style="v"/>factum est autem in illo tempore ut Amrafel rex Sennaar et Arioch rex Ponti et Chodorlahomor rex Aelamitarum et Thadal rex Gentium
    <verse number="2" style="v"/>inirent bellum contra Bara regem Sodomorum et contra Bersa regem Gomorrae et contra Sennaab regem Adamae et contra Semeber regem Seboim contraque regem Balae ipsa est Segor
    <verse number="3" style="v"/>omnes hii convenerunt in vallem Silvestrem quae nunc est mare Salis
    <verse number="4" style="v"/>duodecim enim annis servierant Chodorlahomor et tertiodecimo anno recesserunt ab eo
    <verse number="5" style="v"/>igitur anno quartodecimo venit Chodorlahomor et reges qui erant cum eo percusseruntque Rafaim in Astharothcarnaim et Zuzim cum eis et Emim in Savecariathaim
    <verse number="6" style="v"/>et Chorreos in montibus Seir usque ad campestria Pharan quae est in solitudine
    <verse number="7" style="v"/>reversique sunt et venerunt ad fontem Mesfat ipsa est Cades et percusserunt omnem regionem Amalechitarum et Amorreum qui habitabat in Asasonthamar
    <verse number="8" style="v"/>et egressi sunt rex Sodomorum et rex Gomorrae rexque Adamae et rex Seboim necnon et rex Balae quae est Segor et direxerunt contra eos aciem in valle Silvestri
    <verse number="9" style="v"/>scilicet adversum Chodorlahomor regem Aelamitarum et Thadal regem Gentium et Amrafel regem Sennaar et Arioch regem Ponti quattuor reges adversus quinque
    <verse number="10" style="v"/>vallis autem Silvestris habebat puteos multos bituminis itaque rex Sodomorum et Gomorrae terga verterunt cecideruntque ibi et qui remanserant fugerunt ad montem
    <verse number="11" style="v"/>tulerunt autem omnem substantiam Sodomorum et Gomorrae et universa quae ad cibum pertinent et abierunt
    <verse number="12" style="v"/>necnon et Loth et substantiam eius filium fratris Abram qui habitabat in Sodomis
    <verse number="13" style="v"/>et ecce unus qui evaserat nuntiavit Abram Hebraeo qui habitabat in convalle Mambre Amorrei fratris Eschol et fratris Aner hii enim pepigerant foedus cum Abram
    <verse number="14" style="v"/>quod cum audisset Abram captum videlicet Loth fratrem suum numeravit expeditos vernaculos suos trecentos decem et octo et persecutus est eos usque Dan
    <verse number="15" style="v"/>et divisis sociis inruit super eos nocte percussitque eos et persecutus est usque Hoba quae est ad levam Damasci
    <verse number="16" style="v"/>reduxitque omnem substantiam et Loth fratrem suum cum substantia illius mulieres quoque et populum
    <verse number="17" style="v"/>egressus est autem rex Sodomorum in occursum eius postquam reversus est a caede Chodorlahomor et regum qui cum eo erant in valle Save quae est vallis Regis
    <verse number="18" style="v"/>at vero Melchisedech rex Salem proferens panem et vinum erat enim sacerdos Dei altissimi
    <verse number="19" style="v"/>benedixit ei et ait benedictus Abram Deo excelso qui creavit caelum et terram
    <verse number="20" style="v"/>et benedictus Deus excelsus quo protegente hostes in manibus tuis sunt et dedit ei decimas ex omnibus
    <verse number="21" style="v"/>dixit autem rex Sodomorum ad Abram da mihi animas cetera tolle tibi
    <verse number="22" style="v"/>qui respondit ei levo manum meam ad Dominum Deum excelsum possessorem caeli et terrae
    <verse number="23" style="v"/>quod a filo subteminis usque ad corrigiam caligae non accipiam ex omnibus quae tua sunt ne dicas ego ditavi Abram
    <verse number="24" style="v"/>exceptis his quae comederunt iuvenes et partibus virorum qui venerunt mecum Aner Eschol et Mambre isti accipient partes suas
  </para>
  <chapter number="15" style="c"/>
  <para style="p">
    <verse number="1" style="v"/>his itaque transactis factus est sermo Domini ad Abram per visionem dicens noli timere Abram ego protector tuus sum et merces tua magna nimis
    <verse number="2" style="v"/>dixitque Abram Domine Deus quid dabis mihi ego vadam absque liberis et filius procuratoris domus meae iste Damascus Eliezer
    <verse number="3" style="v"/>addiditque Abram mihi autem non dedisti semen et ecce vernaculus meus heres meus erit
    <verse number="4" style="v"/>statimque sermo Domini factus est ad eum dicens non erit hic heres tuus sed qui egredietur de utero tuo ipsum habebis heredem
    <verse number="5" style="v"/>eduxitque eum foras et ait illi suspice caelum et numera stellas si potes et dixit ei sic erit semen tuum
    <verse number="6" style="v"/>credidit Domino et reputatum est ei ad iustitiam
    <verse number="7" style="v"/>dixitque ad eum ego Dominus qui eduxi te de Ur Chaldeorum ut darem tibi terram istam et possideres eam
    <verse number="8" style="v"/>at ille ait Domine Deus unde scire possum quod possessurus sim eam
    <verse number="9" style="v"/>respondens Dominus sume inquit mihi vaccam triennem et capram trimam et arietem annorum trium turturem quoque et columbam
    <verse number="10" style="v"/>qui tollens universa haec divisit per medium et utrasque partes contra se altrinsecus posuit aves autem non divisit
    <verse number="11" style="v"/>descenderuntque volucres super cadavera et abigebat eas Abram
    <verse number="12" style="v"/>cumque sol occumberet sopor inruit super Abram et horror magnus et tenebrosus invasit eum
    <verse number="13" style="v"/>dictumque est ad eum scito praenoscens quod peregrinum futurum sit semen tuum in terra non sua et subicient eos servituti et adfligent quadringentis annis
    <verse number="14" style="v"/>verumtamen gentem cui servituri sunt ego iudicabo et post haec egredientur cum magna substantia
    <verse number="15" style="v"/>tu autem ibis ad patres tuos in pace sepultus in senectute bona
    <verse number="16" style="v"/>generatione autem quarta revertentur huc necdum enim conpletae sunt iniquitates Amorreorum usque ad praesens tempus
    <verse number="17" style="v"/>cum ergo occubuisset sol facta est caligo tenebrosa et apparuit clibanus fumans et lampas ignis transiens inter divisiones illas
    <verse number="18" style="v"/>in die illo pepigit Dominus cum Abram foedus dicens semini tuo dabo terram hanc a fluvio Aegypti usque ad fluvium magnum flumen Eufraten
    <verse number="19" style="v"/>Cineos et Cenezeos et Cedmoneos
    <verse number="20" style="v"/>et Hettheos et Ferezeos Rafaim quoque
    <verse number="21" style="v"/>et Amorreos et Chananeos et Gergeseos et Iebuseos
  </para>
  <chapter number="16" style="c"/>
  <para style="p">
    <verse number="1" style="v"/>igitur Sarai uxor Abram non genuerat liberos sed habens ancillam aegyptiam nomine Agar
    <verse number="2" style="v"/>dixit marito suo ecce conclusit me Dominus ne parerem ingredere ad ancillam meam si forte saltem ex illa suscipiam filios cumque ille adquiesceret deprecanti
    <verse number="3" style="v"/>tulit Agar Aegyptiam ancillam suam post annos decem quam habitare coeperant in terra Chanaan et dedit eam viro suo uxorem
    <verse number="4" style="v"/>qui ingressus est ad eam at illa concepisse se videns despexit dominam suam
    <verse number="5" style="v"/>dixitque Sarai ad Abram inique agis contra me ego dedi ancillam meam in sinum tuum quae videns quod conceperit despectui me habet iudicet Dominus inter me et te
    <verse number="6" style="v"/>cui respondens Abram ecce ait ancilla tua in manu tua est utere ea ut libet adfligente igitur eam Sarai fugam iniit
    <verse number="7" style="v"/>cumque invenisset illam angelus Domini iuxta fontem aquae in solitudine qui est in via Sur
    <verse number="8" style="v"/>dixit ad eam Agar ancilla Sarai unde venis et quo vadis quae respondit a facie Sarai dominae meae ego fugio
    <verse number="9" style="v"/>dixitque ei angelus Domini revertere ad dominam tuam et humiliare sub manibus ipsius
    <verse number="10" style="v"/>et rursum multiplicans inquit multiplicabo semen tuum et non numerabitur prae multitudine
    <verse number="11" style="v"/>ac deinceps ecce ait concepisti et paries filium vocabisque nomen eius Ismahel eo quod audierit Dominus adflictionem tuam
    <verse number="12" style="v"/>hic erit ferus homo manus eius contra omnes et manus omnium contra eum et e regione universorum fratrum suorum figet tabernacula
    <verse number="13" style="v"/>vocavit autem nomen Domini qui loquebatur ad eam Tu Deus qui vidisti me dixit enim profecto hic vidi posteriora videntis me
    <verse number="14" style="v"/>propterea appellavit puteum illum puteum Viventis et videntis me ipse est inter Cades et Barad
    <verse number="15" style="v"/>peperitque Abrae filium qui vocavit nomen eius Ismahel
    <verse number="16" style="v"/>octoginta et sex annorum erat quando peperit ei Agar Ismahelem
  </para>
  <chapter number="17" style="c"/>
  <para style="p">
    <verse number="1" style="v"/>postquam vero nonaginta et novem annorum esse coeperat apparuit ei Dominus dixitque ad eum ego Deus omnipotens ambula coram me et esto perfectus
    <verse number="2" style="v"/>ponamque foedus meum inter me et te et multiplicabo te vehementer nimis
    <verse number="3" style="v"/>cecidit Abram pronus in faciem
    <verse number="4" style="v"/>dixitque ei Deus ego sum et pactum meum tecum erisque pater multarum gentium
    <verse number="5" style="v"/>nec ultra vocabitur nomen tuum Abram sed appellaberis Abraham quia patrem multarum gentium constitui te
    <verse number="6" style="v"/>faciamque te crescere vehementissime et ponam in gentibus regesque ex te egredientur
    <verse number="7" style="v"/>et statuam pactum meum inter me et te et inter semen tuum post te in generationibus suis foedere sempiterno ut sim Deus tuus et seminis tui post te
    <verse number="8" style="v"/>daboque tibi et semini tuo terram peregrinationis tuae omnem terram Chanaan in possessionem aeternam eroque Deus eorum
    <verse number="9" style="v"/>dixit iterum Deus ad Abraham et tu ergo custodies pactum meum et semen tuum post te in generationibus suis
    <verse number="10" style="v"/>hoc est pactum quod observabitis inter me et vos et semen tuum post te circumcidetur ex vobis omne masculinum
    <verse number="11" style="v"/>et circumcidetis carnem praeputii vestri ut sit in signum foederis inter me et vos
    <verse number="12" style="v"/>infans octo dierum circumcidetur in vobis omne masculinum in generationibus vestris tam vernaculus quam empticius circumcidetur et quicumque non fuerit de stirpe vestra
    <verse number="13" style="v"/>eritque pactum meum in carne vestra in foedus aeternum
    <verse number="14" style="v"/>masculus cuius praeputii caro circumcisa non fuerit delebitur anima illa de populo suo quia pactum meum irritum fecit
    <verse number="15" style="v"/>dixit quoque Deus ad Abraham Sarai uxorem tuam non vocabis Sarai sed Sarram
    <verse number="16" style="v"/>et benedicam ei et ex illa dabo tibi filium cui benedicturus sum eritque in nationes et reges populorum orientur ex eo
    <verse number="17" style="v"/>cecidit Abraham in faciem et risit dicens in corde suo putasne centenario nascetur filius et Sarra nonagenaria pariet
    <verse number="18" style="v"/>dixitque ad Deum utinam Ismahel vivat coram te
    <verse number="19" style="v"/>et ait Deus ad Abraham Sarra uxor tua pariet tibi filium vocabisque nomen eius Isaac et constituam pactum meum illi in foedus sempiternum et semini eius post eum
    <verse number="20" style="v"/>super Ismahel quoque exaudivi te ecce benedicam ei et augebo et multiplicabo eum valde duodecim duces generabit et faciam illum in gentem magnam
    <verse number="21" style="v"/>pactum vero meum statuam ad Isaac quem pariet tibi Sarra tempore isto in anno altero
    <verse number="22" style="v"/>cumque finitus esset sermo loquentis cum eo ascendit Deus ab Abraham
    <verse number="23" style="v"/>tulit autem Abraham Ismahelem filium suum et omnes vernaculos domus suae universosque quos emerat cunctos mares ex omnibus viris domus suae et circumcidit carnem praeputii eorum statim in ipsa die sicut praeceperat ei Deus
    <verse number="24" style="v"/>nonaginta novem erat annorum quando circumcidit carnem praeputii sui
    <verse number="25" style="v"/>et Ismahel filius eius tredecim annos impleverat tempore circumcisionis suae
    <verse number="26" style="v"/>eadem die circumcisus est Abraham et Ismahel filius eius
    <verse number="27" style="v"/>et omnes viri domus illius tam vernaculi quam empticii et alienigenae pariter circumcisi sunt
  </para>
  <chapter number="18" style="c"/>
  <para style="p">
    <verse number="1" style="v"/>apparuit autem ei Dominus in convalle Mambre sedenti in ostio tabernaculi sui in ipso fervore diei
    <verse number="2" style="v"/>cumque elevasset oculos apparuerunt ei tres viri stantes propter eum quos cum vidisset cucurrit in occursum eorum de ostio tabernaculi et adoravit in terra
    <verse number="3" style="v"/>et dixit Domine si inveni gratiam in oculis tuis ne transeas servum tuum
    <verse number="4" style="v"/>sed adferam pauxillum aquae et lavate pedes vestros et requiescite sub arbore
    <verse number="5" style="v"/>ponam buccellam panis et confortate cor vestrum postea transibitis idcirco enim declinastis ad servum vestrum qui dixerunt fac ut locutus es
    <verse number="6" style="v"/>festinavit Abraham in tabernaculum ad Sarram dixitque ei adcelera tria sata similae commisce et fac subcinericios panes
    <verse number="7" style="v"/>ipse vero ad armentum cucurrit et tulit inde vitulum tenerrimum et optimum deditque puero qui festinavit et coxit illum
    <verse number="8" style="v"/>tulit quoque butyrum et lac et vitulum quem coxerat et posuit coram eis ipse vero stabat iuxta eos sub arbore
    <verse number="9" style="v"/>cumque comedissent dixerunt ad eum ubi est Sarra uxor tua ille respondit ecce in tabernaculo est
    <verse number="10" style="v"/>cui dixit revertens veniam ad te tempore isto vita comite et habebit filium Sarra uxor tua quo audito Sarra risit post ostium tabernaculi
    <verse number="11" style="v"/>erant autem ambo senes provectaeque aetatis et desierant Sarrae fieri muliebria
    <verse number="12" style="v"/>quae risit occulte dicens postquam consenui et dominus meus vetulus est voluptati operam dabo
    <verse number="13" style="v"/>dixit autem Dominus ad Abraham quare risit Sarra dicens num vere paritura sum anus
    <verse number="14" style="v"/>numquid Deo est quicquam difficile iuxta condictum revertar ad te hoc eodem tempore vita comite et habebit Sarra filium
    <verse number="15" style="v"/>negavit Sarra dicens non risi timore perterrita Dominus autem non est inquit ita sed risisti
    <verse number="16" style="v"/>cum ergo surrexissent inde viri direxerunt oculos suos contra Sodomam et Abraham simul gradiebatur deducens eos
    <verse number="17" style="v"/>dixitque Dominus num celare potero Abraham quae gesturus sum
    <verse number="18" style="v"/>cum futurus sit in gentem magnam ac robustissimam et benedicendae sint in illo omnes nationes terrae
    <verse number="19" style="v"/>scio enim quod praecepturus sit filiis suis et domui suae post se ut custodiant viam Domini et faciant iustitiam et iudicium ut adducat Dominus propter Abraham omnia quae locutus est ad eum
    <verse number="20" style="v"/>dixit itaque Dominus clamor Sodomorum et Gomorrae multiplicatus est et peccatum earum adgravatum est nimis
    <verse number="21" style="v"/>descendam et videbo utrum clamorem qui venit ad me opere conpleverint an non est ita ut sciam
    <verse number="22" style="v"/>converteruntque se inde et abierunt Sodomam Abraham vero adhuc stabat coram Domino
    <verse number="23" style="v"/>et adpropinquans ait numquid perdes iustum cum impio
    <verse number="24" style="v"/>si fuerint quinquaginta iusti in civitate peribunt simul et non parces loco illi propter quinquaginta iustos si fuerint in eo
    <verse number="25" style="v"/>absit a te ut rem hanc facias et occidas iustum cum impio fiatque iustus sicut impius non est hoc tuum qui iudicas omnem terram nequaquam facies iudicium
    <verse number="26" style="v"/>dixitque Dominus ad eum si invenero Sodomis quinquaginta iustos in medio civitatis dimittam omni loco propter eos
    <verse number="27" style="v"/>respondens Abraham ait quia semel coepi loquar ad Dominum meum cum sim pulvis et cinis
    <verse number="28" style="v"/>quid si minus quinquaginta iustis quinque fuerint delebis propter quinque universam urbem et ait non delebo si invenero ibi quadraginta quinque
    <verse number="29" style="v"/>rursumque locutus est ad eum sin autem quadraginta inventi fuerint quid facies ait non percutiam propter quadraginta
    <verse number="30" style="v"/>ne quaeso inquit indigneris Domine si loquar quid si inventi fuerint ibi triginta respondit non faciam si invenero ibi triginta
    <verse number="31" style="v"/>quia semel ait coepi loquar ad Dominum meum quid si inventi fuerint ibi viginti dixit non interficiam propter viginti
    <verse number="32" style="v"/>obsecro inquit ne irascaris Domine si loquar adhuc semel quid si inventi fuerint ibi decem dixit non delebo propter decem
    <verse number="33" style="v"/>abiit Dominus postquam cessavit loqui ad Abraham et ille reversus est in locum suum
  </para>
  <chapter number="19" style="c"/>
  <para style="p">
    <verse number="1" style="v"/>veneruntque duo angeli Sodomam vespere sedente Loth in foribus civitatis qui cum vidisset surrexit et ivit obviam eis adoravitque pronus in terra
    <verse number="2" style="v"/>et dixit obsecro domini declinate in domum pueri vestri et manete ibi lavate pedes vestros et mane proficiscimini in viam vestram qui dixerunt minime sed in platea manebimus
    <verse number="3" style="v"/>conpulit illos oppido ut deverterent ad eum ingressisque domum illius fecit convivium coxit azyma et comederunt
    <verse number="4" style="v"/>prius autem quam irent cubitum viri civitatis vallaverunt domum a puero usque ad senem omnis populus simul
    <verse number="5" style="v"/>vocaveruntque Loth et dixerunt ei ubi sunt viri qui introierunt ad te nocte educ illos huc ut cognoscamus eos
    <verse number="6" style="v"/>egressus ad eos Loth post tergum adcludens ostium ait
    <verse number="7" style="v"/>nolite quaeso fratres mei nolite malum hoc facere
    <verse number="8" style="v"/>habeo duas filias quae necdum cognoverunt virum educam eas ad vos et abutimini eis sicut placuerit vobis dummodo viris istis nihil faciatis mali quia ingressi sunt sub umbraculum tegminis mei
    <verse number="9" style="v"/>at illi dixerunt recede illuc et rursus ingressus es inquiunt ut advena numquid ut iudices te ergo ipsum magis quam hos adfligemus vimque faciebant Loth vehementissime iam prope erat ut refringerent fores
    <verse number="10" style="v"/>et ecce miserunt manum viri et introduxerunt ad se Loth cluseruntque ostium
    <verse number="11" style="v"/>et eos qui erant foris percusserunt caecitate a minimo usque ad maximum ita ut ostium invenire non possent
    <verse number="12" style="v"/>dixerunt autem ad Loth habes hic tuorum quempiam generum aut filios aut filias omnes qui tui sunt educ de urbe hac
    <verse number="13" style="v"/>delebimus enim locum istum eo quod increverit clamor eorum coram Domino qui misit nos ut perdamus illos
    <verse number="14" style="v"/>egressus itaque Loth locutus est ad generos suos qui accepturi erant filias eius et dixit surgite egredimini de loco isto quia delebit Dominus civitatem hanc et visus est eis quasi ludens loqui
    <verse number="15" style="v"/>cumque esset mane cogebant eum angeli dicentes surge et tolle uxorem tuam et duas filias quas habes ne et tu pariter pereas in scelere civitatis
    <verse number="16" style="v"/>dissimulante illo adprehenderunt manum eius et manum uxoris ac duarum filiarum eius eo quod parceret Dominus illi
    <verse number="17" style="v"/>et eduxerunt eum posueruntque extra civitatem ibi locutus est ad eum salva animam tuam noli respicere post tergum nec stes in omni circa regione sed in monte salvum te fac ne et tu simul pereas
    <verse number="18" style="v"/>dixitque Loth ad eos quaeso Domine mi
    <verse number="19" style="v"/>quia invenit servus tuus gratiam coram te et magnificasti misericordiam tuam quam fecisti mecum ut salvares animam meam nec possum in monte salvari ne forte adprehendat me malum et moriar
    <verse number="20" style="v"/>est civitas haec iuxta ad quam possum fugere parva et salvabor in ea numquid non modica est et vivet anima mea
    <verse number="21" style="v"/>dixitque ad eum ecce etiam in hoc suscepi preces tuas ut non subvertam urbem pro qua locutus es
    <verse number="22" style="v"/>festina et salvare ibi quia non potero facere quicquam donec ingrediaris illuc idcirco vocatum est nomen urbis illius Segor
    <verse number="23" style="v"/>sol egressus est super terram et Loth ingressus est in Segor
    <verse number="24" style="v"/>igitur Dominus pluit super Sodomam et Gomorram sulphur et ignem a Domino de caelo
    <verse number="25" style="v"/>et subvertit civitates has et omnem circa regionem universos habitatores urbium et cuncta terrae virentia
    <verse number="26" style="v"/>respiciensque uxor eius post se versa est in statuam salis
    <verse number="27" style="v"/>Abraham autem consurgens mane ubi steterat prius cum Domino
    <verse number="28" style="v"/>intuitus est Sodomam et Gomorram et universam terram regionis illius viditque ascendentem favillam de terra quasi fornacis fumum
    <verse number="29" style="v"/>cum enim subverteret Deus civitates regionis illius recordatus est Abrahae et liberavit Loth de subversione urbium in quibus habitaverat
    <verse number="30" style="v"/>ascenditque Loth de Segor et mansit in monte duae quoque filiae eius cum eo timuerat enim manere in Segor et mansit in spelunca ipse et duae filiae eius
    <verse number="31" style="v"/>dixitque maior ad minorem pater noster senex est et nullus virorum remansit in terra qui possit ingredi ad nos iuxta morem universae terrae
    <verse number="32" style="v"/>veni inebriemus eum vino dormiamusque cum eo ut servare possimus ex patre nostro semen
    <verse number="33" style="v"/>dederunt itaque patri suo bibere vinum nocte illa et ingressa est maior dormivitque cum patre at ille non sensit nec quando accubuit filia nec quando surrexit
    <verse number="34" style="v"/>altera quoque die dixit maior ad minorem ecce dormivi heri cum patre meo demus ei bibere vinum etiam hac nocte et dormies cum eo ut salvemus semen de patre nostro
    <verse number="35" style="v"/>dederunt et illa nocte patri vinum ingressaque minor filia dormivit cum eo et nec tunc quidem sensit quando concubuerit vel quando illa surrexerit
    <verse number="36" style="v"/>conceperunt ergo duae filiae Loth de patre suo
    <verse number="37" style="v"/>peperitque maior filium et vocavit nomen eius Moab ipse est pater Moabitarum usque in praesentem diem
    <verse number="38" style="v"/>minor quoque peperit filium et vocavit nomen eius Ammon id est filius populi mei ipse est pater Ammanitarum usque hodie
  </para>
  <chapter number="20" style="c"/>
  <para style="p">
    <verse number="1" style="v"/>profectus inde Abraham in terram australem habitavit inter Cades et Sur et peregrinatus est in Geraris
    <verse number="2" style="v"/>dixitque de Sarra uxore sua soror mea est misit ergo Abimelech rex Gerarae et tulit eam
    <verse number="3" style="v"/>venit autem Deus ad Abimelech per somnium noctis et ait ei en morieris propter mulierem quam tulisti habet enim virum
    <verse number="4" style="v"/>Abimelech vero non tetigerat eam et ait Domine num gentem ignorantem et iustam interficies
    <verse number="5" style="v"/>nonne ipse dixit mihi soror mea est et ipsa ait frater meus est in simplicitate cordis mei et munditia manuum mearum feci hoc
    <verse number="6" style="v"/>dixitque ad eum Deus et ego scio quod simplici corde feceris et ideo custodivi te ne peccares in me et non dimisi ut tangeres eam
    <verse number="7" style="v"/>nunc igitur redde uxorem viro suo quia propheta est et orabit pro te et vives si autem nolueris reddere scito quod morte morieris tu et omnia quae tua sunt
    <verse number="8" style="v"/>statimque de nocte consurgens Abimelech vocavit omnes servos suos et locutus est universa verba haec in auribus eorum timueruntque omnes viri valde
    <verse number="9" style="v"/>vocavit autem Abimelech etiam Abraham et dixit ei quid fecisti nobis quid peccavimus in te quia induxisti super me et super regnum meum peccatum grande quae non debuisti facere fecisti nobis
    <verse number="10" style="v"/>rursusque expostulans ait quid vidisti ut hoc faceres
    <verse number="11" style="v"/>respondit Abraham cogitavi mecum dicens forsitan non est timor Dei in loco isto et interficient me propter uxorem meam
    <verse number="12" style="v"/>alias autem et vere soror mea est filia patris mei et non filia matris meae et duxi eam uxorem
    <verse number="13" style="v"/>postquam autem eduxit me Deus de domo patris mei dixi ad eam hanc misericordiam facies mecum in omni loco ad quem ingrediemur dices quod frater tuus sim
    <verse number="14" style="v"/>tulit igitur Abimelech oves et boves et servos et ancillas et dedit Abraham reddiditque illi Sarram uxorem suam
    <verse number="15" style="v"/>et ait terra coram vobis est ubicumque tibi placuerit habita
    <verse number="16" style="v"/>Sarrae autem dixit ecce mille argenteos dedi fratri tuo hoc erit tibi in velamen oculorum ad omnes qui tecum sunt et quocumque perrexeris mementoque te deprehensam
    <verse number="17" style="v"/>orante autem Abraham sanavit Deus Abimelech et uxorem ancillasque eius et pepererunt
    <verse number="18" style="v"/>concluserat enim Deus omnem vulvam domus Abimelech propter Sarram uxorem Abraham
  </para>
  <chapter number="21" style="c"/>
  <para style="p">
    <verse number="1" style="v"/>visitavit autem Dominus Sarram sicut promiserat et implevit quae locutus est
    <verse number="2" style="v"/>concepitque et peperit filium in senectute sua tempore quo praedixerat ei Deus
    <verse number="3" style="v"/>vocavitque Abraham nomen filii sui quem genuit ei Sarra Isaac
    <verse number="4" style="v"/>et circumcidit eum octavo die sicut praeceperat ei Deus
    <verse number="5" style="v"/>cum centum esset annorum hac quippe aetate patris natus est Isaac
    <verse number="6" style="v"/>dixitque Sarra risum fecit mihi Deus quicumque audierit conridebit mihi
    <verse number="7" style="v"/>rursumque ait quis auditurum crederet Abraham quod Sarra lactaret filium quem peperit ei iam seni
    <verse number="8" style="v"/>crevit igitur puer et ablactatus est fecitque Abraham grande convivium in die ablactationis eius
    <verse number="9" style="v"/>cumque vidisset Sarra filium Agar Aegyptiae ludentem dixit ad Abraham
    <verse number="10" style="v"/>eice ancillam hanc et filium eius non enim erit heres filius ancillae cum filio meo Isaac
    <verse number="11" style="v"/>dure accepit hoc Abraham pro filio suo
    <verse number="12" style="v"/>cui dixit Deus non tibi videatur asperum super puero et super ancilla tua omnia quae dixerit tibi Sarra audi vocem eius quia in Isaac vocabitur tibi semen
    <verse number="13" style="v"/>sed et filium ancillae faciam in gentem magnam quia semen tuum est
    <verse number="14" style="v"/>surrexit itaque Abraham mane et tollens panem et utrem aquae inposuit scapulae eius tradiditque puerum et dimisit eam quae cum abisset errabat in solitudine Bersabee
    <verse number="15" style="v"/>cumque consumpta esset aqua in utre abiecit puerum subter unam arborum quae ibi erant
    <verse number="16" style="v"/>et abiit seditque e regione procul quantum potest arcus iacere dixit enim non videbo morientem puerum et sedens contra levavit vocem suam et flevit
    <verse number="17" style="v"/>exaudivit autem Deus vocem pueri vocavitque angelus Domini Agar de caelo dicens quid agis Agar noli timere exaudivit enim Deus vocem pueri de loco in quo est
    <verse number="18" style="v"/>surge tolle puerum et tene manum illius quia in gentem magnam faciam eum
    <verse number="19" style="v"/>aperuitque oculos eius Deus quae videns puteum aquae abiit et implevit utrem deditque puero bibere
    <verse number="20" style="v"/>et fuit cum eo qui crevit et moratus est in solitudine et factus est iuvenis sagittarius
    <verse number="21" style="v"/>habitavitque in deserto Pharan et accepit illi mater sua uxorem de terra Aegypti
    <verse number="22" style="v"/>eodem tempore dixit Abimelech et Fichol princeps exercitus eius ad Abraham Deus tecum est in universis quae agis
    <verse number="23" style="v"/>iura ergo per Dominum ne noceas mihi et posteris meis stirpique meae sed iuxta misericordiam quam feci tibi facies mihi et terrae in qua versatus es advena
    <verse number="24" style="v"/>dixitque Abraham ego iurabo
    <verse number="25" style="v"/>et increpavit Abimelech propter puteum aquae quem vi abstulerant servi illius
    <verse number="26" style="v"/>respondit Abimelech nescivi quis fecerit hanc rem sed et tu non indicasti mihi et ego non audivi praeter hodie
    <verse number="27" style="v"/>tulit itaque Abraham oves et boves et dedit Abimelech percusseruntque ambo foedus
    <verse number="28" style="v"/>et statuit Abraham septem agnas gregis seorsum
    <verse number="29" style="v"/>cui dixit Abimelech quid sibi volunt septem agnae istae quas stare fecisti seorsum
    <verse number="30" style="v"/>at ille septem inquit agnas accipies de manu mea ut sint in testimonium mihi quoniam ego fodi puteum istum
    <verse number="31" style="v"/>idcirco vocatus est locus ille Bersabee quia ibi uterque iuraverunt
    <verse number="32" style="v"/>et inierunt foedus pro puteo Iuramenti
    <verse number="33" style="v"/>surrexit autem Abimelech et Fichol princeps militiae eius reversique sunt in terram Palestinorum Abraham vero plantavit nemus in Bersabee et invocavit ibi nomen Domini Dei aeterni
    <verse number="34" style="v"/>et fuit colonus terrae Philisthinorum diebus multis
  </para>
  <chapter number="22" style="c"/>
  <para style="p">
    <verse number="1" style="v"/>quae postquam gesta sunt temptavit Deus Abraham et dixit ad eum Abraham ille respondit adsum
    <verse number="2" style="v"/>ait ei tolle filium tuum unigenitum quem diligis Isaac et vade in terram Visionis atque offer eum ibi holocaustum super unum montium quem monstravero tibi
    <verse number="3" style="v"/>igitur Abraham de nocte consurgens stravit asinum suum ducens secum duos iuvenes et Isaac filium suum cumque concidisset ligna in holocaustum abiit ad locum quem praeceperat ei Deus
    <verse number="4" style="v"/>die autem tertio elevatis oculis vidit locum procul
    <verse number="5" style="v"/>dixitque ad pueros suos expectate hic cum asino ego et puer illuc usque properantes postquam adoraverimus revertemur ad vos
    <verse number="6" style="v"/>tulit quoque ligna holocausti et inposuit super Isaac filium suum ipse vero portabat in manibus ignem et gladium cumque duo pergerent simul
    <verse number="7" style="v"/>dixit Isaac patri suo pater mi at ille respondit quid vis fili ecce inquit ignis et ligna ubi est victima holocausti
    <verse number="8" style="v"/>dixit Abraham Deus providebit sibi victimam holocausti fili mi pergebant ergo pariter
    <verse number="9" style="v"/>veneruntque ad locum quem ostenderat ei Deus in quo aedificavit altare et desuper ligna conposuit cumque conligasset Isaac filium suum posuit eum in altari super struem lignorum
    <verse number="10" style="v"/>extenditque manum et arripuit gladium ut immolaret filium
    <verse number="11" style="v"/>et ecce angelus Domini de caelo clamavit dicens Abraham Abraham qui respondit adsum
    <verse number="12" style="v"/>dixitque ei non extendas manum tuam super puerum neque facias illi quicquam nunc cognovi quod timeas Dominum et non peperceris filio tuo unigenito propter me
    <verse number="13" style="v"/>levavit Abraham oculos viditque post tergum arietem inter vepres herentem cornibus quem adsumens obtulit holocaustum pro filio
    <verse number="14" style="v"/>appellavitque nomen loci illius Dominus videt unde usque hodie dicitur in monte Dominus videbit
    <verse number="15" style="v"/>vocavit autem angelus Domini Abraham secundo de caelo dicens
    <verse number="16" style="v"/>per memet ipsum iuravi dicit Dominus quia fecisti rem hanc et non pepercisti filio tuo unigenito
    <verse number="17" style="v"/>benedicam tibi et multiplicabo semen tuum sicut stellas caeli et velut harenam quae est in litore maris possidebit semen tuum portas inimicorum suorum
    <verse number="18" style="v"/>et benedicentur in semine tuo omnes gentes terrae quia oboedisti voci meae
    <verse number="19" style="v"/>reversus est Abraham ad pueros suos abieruntque Bersabee simul et habitavit ibi
    <verse number="20" style="v"/>his itaque gestis nuntiatum est Abraham quod Melcha quoque genuisset filios Nahor fratri suo
    <verse number="21" style="v"/>Hus primogenitum et Buz fratrem eius Camuhel patrem Syrorum
    <verse number="22" style="v"/>et Chased et Azau Pheldas quoque et Iedlaph
    <verse number="23" style="v"/>ac Bathuel de quo nata est Rebecca octo istos genuit Melcha Nahor fratri Abraham
    <verse number="24" style="v"/>concubina vero illius nomine Roma peperit Tabee et Gaom et Thaas et Maacha
  </para>
  <chapter number="23" style="c"/>
  <para style="p">
    <verse number="1" style="v"/>vixit autem Sarra centum viginti septem annis
    <verse number="2" style="v"/>et mortua est in civitate Arbee quae est Hebron in terra Chanaan venitque Abraham ut plangeret et fleret eam
    <verse number="3" style="v"/>cumque surrexisset ab officio funeris locutus est ad filios Heth dicens
    <verse number="4" style="v"/>advena sum et peregrinus apud vos date mihi ius sepulchri vobiscum ut sepeliam mortuum meum
    <verse number="5" style="v"/>responderuntque filii Heth
    <verse number="6" style="v"/>audi nos domine princeps Dei es apud nos in electis sepulchris nostris sepeli mortuum tuum nullusque prohibere te poterit quin in monumento eius sepelias mortuum tuum
    <verse number="7" style="v"/>surrexit Abraham et adoravit populum terrae filios videlicet Heth
    <verse number="8" style="v"/>dixitque ad eos si placet animae vestrae ut sepeliam mortuum meum audite me et intercedite apud Ephron filium Soor
    <verse number="9" style="v"/>ut det mihi speluncam duplicem quam habet in extrema parte agri sui pecunia digna tradat mihi eam coram vobis in possessionem sepulchri
    <verse number="10" style="v"/>habitabat autem Ephron in medio filiorum Heth responditque ad Abraham cunctis audientibus qui ingrediebantur portam civitatis illius dicens
    <verse number="11" style="v"/>nequaquam ita fiat domine mi sed magis ausculta quod loquor agrum trado tibi et speluncam quae in eo est praesentibus filiis populi mei sepeli mortuum tuum
    <verse number="12" style="v"/>adoravit Abraham coram populo terrae
    <verse number="13" style="v"/>et locutus est ad Ephron circumstante plebe quaeso ut audias me dabo pecuniam pro agro suscipe eam et sic sepeliam mortuum meum in eo
    <verse number="14" style="v"/>respondit Ephron
    <verse number="15" style="v"/>domine mi audi terram quam postulas quadringentis argenti siclis valet istud est pretium inter me et te sed quantum est hoc sepeli mortuum tuum
    <verse number="16" style="v"/>quod cum audisset Abraham adpendit pecuniam quam Ephron postulaverat audientibus filiis Heth quadringentos siclos argenti et probati monetae publicae
    <verse number="17" style="v"/>confirmatusque est ager quondam Ephronis in quo erat spelunca duplex respiciens Mambre tam ipse quam spelunca et omnes arbores eius in cunctis terminis per circuitum
    <verse number="18" style="v"/>Abrahae in possessionem videntibus filiis Heth et cunctis qui intrabant portam civitatis illius
    <verse number="19" style="v"/>atque ita sepelivit Abraham Sarram uxorem suam in spelunca agri duplici qui respiciebat Mambre haec est Hebron in terra Chanaan
    <verse number="20" style="v"/>et confirmatus est ager et antrum quod erat in eo Abrahae in possessionem monumenti a filiis Heth
  </para>
  <chapter number="24" style="c"/>
  <para style="p">
    <verse number="1" style="v"/>erat autem Abraham senex dierumque multorum et Dominus in cunctis benedixerat ei
    <verse number="2" style="v"/>dixitque ad servum seniorem domus suae qui praeerat omnibus quae habebat pone manum tuam subter femur meum
    <verse number="3" style="v"/>ut adiurem te per Dominum Deum caeli et terrae ut non accipias uxorem filio meo de filiabus Chananeorum inter quos habito
    <verse number="4" style="v"/>sed ad terram et ad cognationem meam proficiscaris et inde accipias uxorem filio meo Isaac
    <verse number="5" style="v"/>respondit servus si noluerit mulier venire mecum in terram hanc num reducere debeo filium tuum ad locum de quo egressus es
    <verse number="6" style="v"/>dixit Abraham cave nequando reducas illuc filium meum
    <verse number="7" style="v"/>Dominus Deus caeli qui tulit me de domo patris mei et de terra nativitatis meae qui locutus est mihi et iuravit dicens semini tuo dabo terram hanc ipse mittet angelum suum coram te et accipies inde uxorem filio meo
    <verse number="8" style="v"/>sin autem noluerit mulier sequi te non teneberis iuramento filium tantum meum ne reducas illuc
    <verse number="9" style="v"/>posuit ergo servus manum sub femore Abraham domini sui et iuravit illi super sermone hoc
    <verse number="10" style="v"/>tulitque decem camelos de grege domini sui et abiit ex omnibus bonis eius portans secum profectusque perrexit Mesopotamiam ad urbem Nahor
    <verse number="11" style="v"/>cumque camelos fecisset accumbere extra oppidum iuxta puteum aquae vespere eo tempore quo solent mulieres egredi ad hauriendam aquam dixit
    <verse number="12" style="v"/>Domine Deus domini mei Abraham occurre obsecro hodie mihi et fac misericordiam cum domino meo Abraham
    <verse number="13" style="v"/>ecce ego sto propter fontem aquae et filiae habitatorum huius civitatis egredientur ad hauriendam aquam
    <verse number="14" style="v"/>igitur puella cui ego dixero inclina hydriam tuam ut bibam et illa responderit bibe quin et camelis tuis dabo potum ipsa est quam praeparasti servo tuo Isaac et per hoc intellegam quod feceris misericordiam cum domino meo
    <verse number="15" style="v"/>necdum intra se verba conpleverat et ecce Rebecca egrediebatur filia Bathuel filii Melchae uxoris Nahor fratris Abraham habens hydriam in scapula
    <verse number="16" style="v"/>puella decora nimis virgoque pulcherrima et incognita viro descenderat autem ad fontem et impleverat hydriam ac revertebatur
    <verse number="17" style="v"/>occurritque ei servus et ait pauxillum mihi ad sorbendum praebe aquae de hydria tua
    <verse number="18" style="v"/>quae respondit bibe domine mi celeriterque deposuit hydriam super ulnam suam et dedit ei potum
    <verse number="19" style="v"/>cumque ille bibisset adiecit quin et camelis tuis hauriam aquam donec cuncti bibant
    <verse number="20" style="v"/>effundensque hydriam in canalibus recurrit ad puteum ut hauriret aquam et haustam omnibus camelis dedit
    <verse number="21" style="v"/>ille autem contemplabatur eam tacitus scire volens utrum prosperum fecisset iter suum Dominus an non
    <verse number="22" style="v"/>postquam ergo biberunt cameli protulit vir inaures aureas adpendentes siclos duos et armillas totidem pondo siclorum decem
    <verse number="23" style="v"/>dixitque ad eam cuius es filia indica mihi est in domo patris tui locus ad manendum
    <verse number="24" style="v"/>quae respondit filia Bathuelis sum filii Melchae quem peperit Nahor
    <verse number="25" style="v"/>et addidit dicens palearum quoque et faeni plurimum est apud nos et locus spatiosus ad manendum
    <verse number="26" style="v"/>inclinavit se homo et adoravit Dominum
    <verse number="27" style="v"/>dicens benedictus Dominus Deus domini mei Abraham qui non abstulit misericordiam et veritatem suam a domino meo et recto me itinere perduxit in domum fratris domini mei
    <verse number="28" style="v"/>cucurrit itaque puella et nuntiavit in domum matris suae omnia quae audierat
    <verse number="29" style="v"/>habebat autem Rebecca fratrem nomine Laban qui festinus egressus est ad hominem ubi erat fons
    <verse number="30" style="v"/>cumque vidisset inaures et armillas in manibus sororis suae et audisset cuncta verba referentis haec locutus est mihi homo venit ad virum qui stabat iuxta camelos et propter fontem aquae
    <verse number="31" style="v"/>dixitque ad eum ingredere benedicte Domini cur foris stas praeparavi domum et locum camelis
    <verse number="32" style="v"/>et introduxit eum hospitium ac destravit camelos deditque paleas et faenum et aquam ad lavandos pedes camelorum et virorum qui venerant cum eo
    <verse number="33" style="v"/>et adpositus est in conspectu eius panis qui ait non comedam donec loquar sermones meos respondit ei loquere
    <verse number="34" style="v"/>at ille servus inquit Abraham sum
    <verse number="35" style="v"/>et Dominus benedixit domino meo valde magnificatusque est et dedit ei oves et boves argentum et aurum servos et ancillas camelos et asinos
    <verse number="36" style="v"/>et peperit Sarra uxor domini mei filium domino meo in senectute sua deditque illi omnia quae habuerat
    <verse number="37" style="v"/>et adiuravit me dominus meus dicens non accipies uxorem filio meo de filiabus Chananeorum in quorum terra habito
    <verse number="38" style="v"/>sed ad domum patris mei perges et de cognatione mea accipies uxorem filio meo
    <verse number="39" style="v"/>ego vero respondi domino meo quid si noluerit venire mecum mulier
    <verse number="40" style="v"/>Dominus ait in cuius conspectu ambulo mittet angelum suum tecum et diriget viam tuam accipiesque uxorem filio meo de cognatione mea et de domo patris mei
    <verse number="41" style="v"/>innocens eris a maledictione mea cum veneris ad propinquos meos et non dederint tibi
    <verse number="42" style="v"/>veni ergo hodie ad fontem et dixi Domine Deus domini mei Abraham si direxisti viam meam in qua nunc ambulo
    <verse number="43" style="v"/>ecce sto iuxta fontem aquae et virgo quae egredietur ad hauriendam aquam audierit a me da mihi pauxillum aquae ad bibendum ex hydria tua
    <verse number="44" style="v"/>et dixerit mihi et tu bibe et camelis tuis hauriam ipsa est mulier quam praeparavit Dominus filio domini mei
    <verse number="45" style="v"/>dum haec mecum tacitus volverem apparuit Rebecca veniens cum hydria quam portabat in scapula descenditque ad fontem et hausit aquam et aio ad eam da mihi paululum bibere
    <verse number="46" style="v"/>quae festina deposuit hydriam de umero et dixit mihi et tu bibe et camelis tuis potum tribuam bibi et adaquavit camelos
    <verse number="47" style="v"/>interrogavique eam et dixi cuius es filia quae respondit filia Bathuelis sum filii Nahor quem peperit illi Melcha suspendi itaque inaures ad ornandam faciem eius et armillas posui in manibus
    <verse number="48" style="v"/>pronusque adoravi Dominum benedicens Domino Deo domini mei Abraham qui perduxisset me recto itinere ut sumerem filiam fratris domini mei filio eius
    <verse number="49" style="v"/>quam ob rem si facitis misericordiam et veritatem cum domino meo indicate mihi sin autem aliud placet et hoc dicite ut vadam ad dextram sive ad sinistram
    <verse number="50" style="v"/>responderunt Laban et Bathuel a Domino egressus est sermo non possumus extra placitum eius quicquam aliud tecum loqui
    <verse number="51" style="v"/>en Rebecca coram te est tolle eam et proficiscere et sit uxor filii domini tui sicut locutus est Dominus
    <verse number="52" style="v"/>quod cum audisset puer Abraham adoravit in terra Dominum
    <verse number="53" style="v"/>prolatisque vasis argenteis et aureis ac vestibus dedit ea Rebeccae pro munere fratribus quoque eius et matri dona obtulit
    <verse number="54" style="v"/>initoque convivio vescentes pariter et bibentes manserunt ibi surgens autem mane locutus est puer dimittite me ut vadam ad dominum meum
    <verse number="55" style="v"/>responderunt fratres eius et mater maneat puella saltem decem dies apud nos et postea proficiscetur
    <verse number="56" style="v"/>nolite ait me retinere quia Dominus direxit viam meam dimittite me ut pergam ad dominum meum
    <verse number="57" style="v"/>dixerunt vocemus puellam et quaeramus ipsius voluntatem
    <verse number="58" style="v"/>cumque vocata venisset sciscitati sunt vis ire cum homine isto quae ait vadam
    <verse number="59" style="v"/>dimiserunt ergo eam et nutricem illius servumque Abraham et comites eius
    <verse number="60" style="v"/>inprecantes prospera sorori suae atque dicentes soror nostra es crescas in mille milia et possideat semen tuum portas inimicorum suorum
    <verse number="61" style="v"/>igitur Rebecca et puellae illius ascensis camelis secutae sunt virum qui festinus revertebatur ad dominum suum
    <verse number="62" style="v"/>eo tempore Isaac deambulabat per viam quae ducit ad puteum cuius nomen est Viventis et videntis habitabat enim in terra australi
    <verse number="63" style="v"/>et egressus fuerat ad meditandum in agro inclinata iam die cumque levasset oculos vidit camelos venientes procul
    <verse number="64" style="v"/>Rebecca quoque conspecto Isaac descendit de camelo
    <verse number="65" style="v"/>et ait ad puerum quis est ille homo qui venit per agrum in occursum nobis dixit ei ipse est dominus meus at illa tollens cito pallium operuit se
    <verse number="66" style="v"/>servus autem cuncta quae gesserat narravit Isaac
    <verse number="67" style="v"/>qui introduxit eam in tabernaculum Sarrae matris suae et accepit uxorem et in tantum dilexit ut dolorem qui ex morte matris acciderat temperaret
  </para>
  <chapter number="25" style="c"/>
  <para style="p">
    <verse number="1" style="v"/>Abraham vero aliam duxit uxorem nomine Cetthuram
    <verse number="2" style="v"/>quae peperit ei Zamram et Iexan et Madan et Madian et Iesboch et Sue
    <verse number="3" style="v"/>Iexan quoque genuit Saba et Dadan filii Dadan fuerunt Assurim et Lathusim et Loommim
    <verse number="4" style="v"/>at vero ex Madian ortus est Epha et Opher et Enoch et Abida et Eldaa omnes hii filii Cetthurae
    <verse number="5" style="v"/>deditque Abraham cuncta quae possederat Isaac
    <verse number="6" style="v"/>filiis autem concubinarum largitus est munera et separavit eos ab Isaac filio suo dum adhuc ipse viveret ad plagam orientalem
    <verse number="7" style="v"/>fuerunt autem dies vitae eius centum septuaginta quinque anni
    <verse number="8" style="v"/>et deficiens mortuus est in senectute bona provectaeque aetatis et plenus dierum congregatusque est ad populum suum
    <verse number="9" style="v"/>et sepelierunt eum Isaac et Ismahel filii sui in spelunca duplici quae sita est in agro Ephron filii Soor Hetthei e regione Mambre
    <verse number="10" style="v"/>quem emerat a filiis Heth ibi sepultus est ipse et Sarra uxor eius
    <verse number="11" style="v"/>et post obitum illius benedixit Deus Isaac filio eius qui habitabat iuxta puteum nomine Viventis et videntis
    <verse number="12" style="v"/>hae sunt generationes Ismahel filii Abraham quem peperit ei Agar Aegyptia famula Sarrae
    <verse number="13" style="v"/>et haec nomina filiorum eius in vocabulis et generationibus suis primogenitus Ismahelis Nabaioth dein Cedar et Abdeel et Mabsam
    <verse number="14" style="v"/>Masma quoque et Duma et Massa
    <verse number="15" style="v"/>Adad et Thema Itur et Naphis et Cedma
    <verse number="16" style="v"/>isti sunt filii Ismahel et haec nomina per castella et oppida eorum duodecim principes tribuum suarum
    <verse number="17" style="v"/>anni vitae Ismahel centum triginta septem deficiens mortuus est et adpositus ad populum suum
    <verse number="18" style="v"/>habitavit autem ab Evila usque Sur quae respicit Aegyptum introeuntibus Assyrios coram cunctis fratribus suis obiit
    <verse number="19" style="v"/>hae quoque sunt generationes Isaac filii Abraham Abraham genuit Isaac
    <verse number="20" style="v"/>qui cum quadraginta esset annorum duxit uxorem Rebeccam filiam Bathuel Syri de Mesopotamiam sororem Laban
    <verse number="21" style="v"/>deprecatusque est Dominum pro uxore sua eo quod esset sterilis qui exaudivit eum et dedit conceptum Rebeccae
    <verse number="22" style="v"/>sed conlidebantur in utero eius parvuli quae ait si sic mihi futurum erat quid necesse fuit concipere perrexitque ut consuleret Dominum
    <verse number="23" style="v"/>qui respondens ait duae gentes in utero tuo sunt et duo populi ex ventre tuo dividentur populusque populum superabit et maior minori serviet
    <verse number="24" style="v"/>iam tempus pariendi venerat et ecce gemini in utero repperti sunt
    <verse number="25" style="v"/>qui primus egressus est rufus erat et totus in morem pellis hispidus vocatumque est nomen eius Esau protinus alter egrediens plantam fratris tenebat manu et idcirco appellavit eum Iacob
    <verse number="26" style="v"/>sexagenarius erat Isaac quando nati sunt parvuli
    <verse number="27" style="v"/>quibus adultis factus est Esau vir gnarus venandi et homo agricola Iacob autem vir simplex habitabat in tabernaculis
    <verse number="28" style="v"/>Isaac amabat Esau eo quod de venationibus illius vesceretur et Rebecca diligebat Iacob
    <verse number="29" style="v"/>coxit autem Iacob pulmentum ad quem cum venisset Esau de agro lassus
    <verse number="30" style="v"/>ait da mihi de coctione hac rufa quia oppido lassus sum quam ob causam vocatum est nomen eius Edom
    <verse number="31" style="v"/>cui dixit Iacob vende mihi primogenita tua
    <verse number="32" style="v"/>ille respondit en morior quid mihi proderunt primogenita
    <verse number="33" style="v"/>ait Iacob iura ergo mihi iuravit Esau et vendidit primogenita
    <verse number="34" style="v"/>et sic accepto pane et lentis edulio comedit et bibit et abiit parvipendens quod primogenita vendidisset
  </para>
  <chapter number="26" style="c"/>
  <para style="p">
    <verse number="1" style="v"/>orta autem fame super terram post eam sterilitatem quae acciderat in diebus Abraham abiit Isaac ad Abimelech regem Palestinorum in Gerara
    <verse number="2" style="v"/>apparuitque ei Dominus et ait ne descendas in Aegyptum sed quiesce in terra quam dixero tibi
    <verse number="3" style="v"/>et peregrinare in ea eroque tecum et benedicam tibi tibi enim et semini tuo dabo universas regiones has conplens iuramentum quod spopondi Abraham patri tuo
    <verse number="4" style="v"/>et multiplicabo semen tuum sicut stellas caeli daboque posteris tuis universas regiones has et benedicentur in semine tuo omnes gentes terrae
    <verse number="5" style="v"/>eo quod oboedierit Abraham voci meae et custodierit praecepta et mandata mea et caerimonias legesque servaverit
    <verse number="6" style="v"/>mansit itaque Isaac in Geraris
    <verse number="7" style="v"/>qui cum interrogaretur a viris loci illius super uxore sua respondit soror mea est timuerat enim confiteri quod sibi esset sociata coniugio reputans ne forte interficerent eum propter illius pulchritudinem
    <verse number="8" style="v"/>cumque pertransissent dies plurimi et ibi demoraretur prospiciens Abimelech Palestinorum rex per fenestram vidit eum iocantem cum Rebecca uxore sua
    <verse number="9" style="v"/>et accersito ait perspicuum est quod uxor tua sit cur mentitus es sororem tuam esse respondit timui ne morerer propter eam
    <verse number="10" style="v"/>dixitque Abimelech quare inposuisti nobis potuit coire quispiam de populo cum uxore tua et induxeras super nos grande peccatum praecepitque omni populo dicens
    <verse number="11" style="v"/>qui tetigerit hominis huius uxorem morte morietur
    <verse number="12" style="v"/>seruit autem Isaac in terra illa et invenit in ipso anno centuplum benedixitque ei Dominus
    <verse number="13" style="v"/>et locupletatus est homo et ibat proficiens atque succrescens donec magnus vehementer effectus est
    <verse number="14" style="v"/>habuit quoque possessionem ovium et armentorum et familiae plurimum ob haec invidentes ei Palestini
    <verse number="15" style="v"/>omnes puteos quos foderant servi patris illius Abraham illo tempore obstruxerunt implentes humo
    <verse number="16" style="v"/>in tantum ut ipse Abimelech diceret ad Isaac recede a nobis quoniam potentior nostri factus es valde
    <verse number="17" style="v"/>et ille discedens veniret ad torrentem Gerarae habitaretque ibi
    <verse number="18" style="v"/>rursum fodit alios puteos quos foderant servi patris sui Abraham et quos illo mortuo olim obstruxerant Philisthim appellavitque eos hisdem nominibus quibus ante pater vocaverat
    <verse number="19" style="v"/>foderunt in torrente et reppererunt aquam vivam
    <verse number="20" style="v"/>sed et ibi iurgium fuit pastorum Gerarae adversum pastores Isaac dicentium nostra est aqua quam ob rem nomen putei ex eo quod acciderat vocavit Calumniam
    <verse number="21" style="v"/>foderunt et alium et pro illo quoque rixati sunt appellavitque eum Inimicitias
    <verse number="22" style="v"/>profectus inde fodit alium puteum pro quo non contenderunt itaque vocavit nomen illius Latitudo dicens nunc dilatavit nos Dominus et fecit crescere super terram
    <verse number="23" style="v"/>ascendit autem ex illo loco in Bersabee
    <verse number="24" style="v"/>ubi apparuit ei Dominus in ipsa nocte dicens ego sum Deus Abraham patris tui noli metuere quia tecum sum benedicam tibi et multiplicabo semen tuum propter servum meum Abraham
    <verse number="25" style="v"/>itaque aedificavit ibi altare et invocato nomine Domini extendit tabernaculum praecepitque servis suis ut foderent puteum
    <verse number="26" style="v"/>ad quem locum cum venissent de Geraris Abimelech et Ochozath amicus illius et Fichol dux militum
    <verse number="27" style="v"/>locutus est eis Isaac quid venistis ad me hominem quem odistis et expulistis a vobis
    <verse number="28" style="v"/>qui responderunt vidimus tecum esse Dominum et idcirco nunc diximus sit iuramentum inter nos et ineamus foedus
    <verse number="29" style="v"/>ut non facias nobis quicquam mali sicut et nos nihil tuorum adtigimus nec fecimus quod te laederet sed cum pace dimisimus auctum benedictione Domini
    <verse number="30" style="v"/>fecit ergo eis convivium et post cibum et potum
    <verse number="31" style="v"/>surgentes mane iuraverunt sibi mutuo dimisitque eos Isaac pacifice in locum suum
    <verse number="32" style="v"/>ecce autem venerunt in ipso die servi Isaac adnuntiantes ei de puteo quem foderant atque dicentes invenimus aquam
    <verse number="33" style="v"/>unde appellavit eum Abundantiam et nomen urbi inpositum est Bersabee usque in praesentem diem
    <verse number="34" style="v"/>Esau vero quadragenarius duxit uxores Iudith filiam Beeri Hetthei et Basemath filiam Helon eiusdem loci
    <verse number="35" style="v"/>quae ambae offenderant animum Isaac et Rebeccae
  </para>
  <chapter number="27" style="c"/>
  <para style="p">
    <verse number="1" style="v"/>senuit autem Isaac et caligaverunt oculi eius et videre non poterat vocavitque Esau filium suum maiorem et dixit ei fili mi qui respondit adsum
    <verse number="2" style="v"/>cui pater vides inquit quod senuerim et ignorem diem mortis meae
    <verse number="3" style="v"/>sume arma tua faretram et arcum et egredere foras cumque venatu aliquid adprehenderis
    <verse number="4" style="v"/>fac mihi inde pulmentum sicut velle me nosti et adfer ut comedam et benedicat tibi anima mea antequam moriar
    <verse number="5" style="v"/>quod cum audisset Rebecca et ille abisset in agrum ut iussionem patris expleret
    <verse number="6" style="v"/>dixit filio suo Iacob audivi patrem tuum loquentem cum Esau fratre tuo et dicentem ei
    <verse number="7" style="v"/>adfer mihi venationem tuam et fac cibos ut comedam et benedicam tibi coram Domino antequam moriar
    <verse number="8" style="v"/>nunc ergo fili mi adquiesce consiliis meis
    <verse number="9" style="v"/>et pergens ad gregem adfer mihi duos hedos optimos ut faciam ex eis escas patri tuo quibus libenter vescitur
    <verse number="10" style="v"/>quas cum intuleris et comederit benedicat tibi priusquam moriatur
    <verse number="11" style="v"/>cui ille respondit nosti quod Esau frater meus homo pilosus sit et ego lenis
    <verse number="12" style="v"/>si adtractaverit me pater meus et senserit timeo ne putet sibi voluisse inludere et inducat super me maledictionem pro benedictione
    <verse number="13" style="v"/>ad quem mater in me sit ait ista maledictio fili mi tantum audi vocem meam et perge adferque quae dixi
    <verse number="14" style="v"/>abiit et adtulit deditque matri paravit illa cibos sicut noverat velle patrem illius
    <verse number="15" style="v"/>et vestibus Esau valde bonis quas apud se habebat domi induit eum
    <verse number="16" style="v"/>pelliculasque hedorum circumdedit manibus et colli nuda protexit
    <verse number="17" style="v"/>dedit pulmentum et panes quos coxerat tradidit
    <verse number="18" style="v"/>quibus inlatis dixit pater mi et ille respondit audio quis tu es fili mi
    <verse number="19" style="v"/>dixitque Iacob ego sum Esau primogenitus tuus feci sicut praecepisti mihi surge sede et comede de venatione mea ut benedicat mihi anima tua
    <verse number="20" style="v"/>rursum Isaac ad filium suum quomodo inquit tam cito invenire potuisti fili mi qui respondit voluntatis Dei fuit ut cito mihi occurreret quod volebam
    <verse number="21" style="v"/>dixitque Isaac accede huc ut tangam te fili mi et probem utrum tu sis filius meus Esau an non
    <verse number="22" style="v"/>accessit ille ad patrem et palpato eo dixit Isaac vox quidem vox Iacob est sed manus manus sunt Esau
    <verse number="23" style="v"/>et non cognovit eum quia pilosae manus similitudinem maioris expresserant benedicens ergo illi
    <verse number="24" style="v"/>ait tu es filius meus Esau respondit ego sum
    <verse number="25" style="v"/>at ille offer inquit mihi cibos de venatione tua fili mi ut benedicat tibi anima mea quos cum oblatos comedisset obtulit ei etiam vinum quo hausto
    <verse number="26" style="v"/>dixit ad eum accede ad me et da mihi osculum fili mi
    <verse number="27" style="v"/>accessit et osculatus est eum statimque ut sensit vestimentorum illius flagrantiam benedicens ait ecce odor filii mei sicut odor agri cui benedixit Dominus
    <verse number="28" style="v"/>det tibi Deus de rore caeli et de pinguedine terrae abundantiam frumenti et vini
    <verse number="29" style="v"/>et serviant tibi populi et adorent te tribus esto dominus fratrum tuorum et incurventur ante te filii matris tuae qui maledixerit tibi sit maledictus et qui benedixerit benedictionibus repleatur
    <verse number="30" style="v"/>vix Isaac sermonem impleverat et egresso Iacob foras venit Esau
    <verse number="31" style="v"/>coctosque de venatione cibos intulit patri dicens surge pater mi et comede de venatione filii tui ut benedicat mihi anima tua
    <verse number="32" style="v"/>dixitque illi Isaac quis enim es tu qui respondit ego sum primogenitus filius tuus Esau
    <verse number="33" style="v"/>expavit Isaac stupore vehementi et ultra quam credi potest admirans ait quis igitur ille est qui dudum captam venationem adtulit mihi et comedi ex omnibus priusquam tu venires benedixique ei et erit benedictus
    <verse number="34" style="v"/>auditis Esau sermonibus patris inrugiit clamore magno et consternatus ait benedic etiam mihi pater mi
    <verse number="35" style="v"/>qui ait venit germanus tuus fraudulenter et accepit benedictionem tuam
    <verse number="36" style="v"/>at ille subiunxit iuste vocatum est nomen eius Iacob subplantavit enim me en altera vice primogenita mea ante tulit et nunc secundo subripuit benedictionem meam rursumque ad patrem numquid non reservasti ait et mihi benedictionem
    <verse number="37" style="v"/>respondit Isaac dominum tuum illum constitui et omnes fratres eius servituti illius subiugavi frumento et vino stabilivi eum tibi post haec fili mi ultra quid faciam
    <verse number="38" style="v"/>cui Esau num unam inquit tantum benedictionem habes pater mihi quoque obsecro ut benedicas cumque heiulatu magno fleret
    <verse number="39" style="v"/>motus Isaac dixit ad eum in pinguedine terrae et in rore caeli desuper
    <verse number="40" style="v"/>erit benedictio tua vives gladio et fratri tuo servies tempusque veniet cum excutias et solvas iugum eius de cervicibus tuis
    <verse number="41" style="v"/>oderat ergo semper Esau Iacob pro benedictione qua benedixerat ei pater dixitque in corde suo veniant dies luctus patris mei ut occidam Iacob fratrem meum
    <verse number="42" style="v"/>nuntiata sunt haec Rebeccae quae mittens et vocans Iacob filium suum dixit ad eum ecce Esau frater tuus minatur ut occidat te
    <verse number="43" style="v"/>nunc ergo fili audi vocem meam et consurgens fuge ad Laban fratrem meum in Haran
    <verse number="44" style="v"/>habitabisque cum eo dies paucos donec requiescat furor fratris tui
    <verse number="45" style="v"/>et cesset indignatio eius obliviscaturque eorum quae fecisti in eum postea mittam et adducam te inde huc cur utroque orbabor filio in una die
    <verse number="46" style="v"/>dixit quoque Rebecca ad Isaac taedet me vitae meae propter filias Heth si acceperit Iacob uxorem de stirpe huius terrae nolo vivere
  </para>
  <chapter number="28" style="c"/>
  <para style="p">
    <verse number="1" style="v"/>vocavit itaque Isaac Iacob et benedixit praecepitque ei dicens noli accipere coniugem de genere Chanaan
    <verse number="2" style="v"/>sed vade et proficiscere in Mesopotamiam Syriae ad domum Bathuel patrem matris tuae et accipe tibi inde uxorem de filiabus Laban avunculi tui
    <verse number="3" style="v"/>Deus autem omnipotens benedicat tibi et crescere te faciat atque multiplicet ut sis in turbas populorum
    <verse number="4" style="v"/>et det tibi benedictiones Abraham et semini tuo post te ut possideas terram peregrinationis tuae quam pollicitus est avo tuo
    <verse number="5" style="v"/>cumque dimisisset eum Isaac profectus venit in Mesopotamiam Syriae ad Laban filium Bathuel Syri fratrem Rebeccae matris suae
    <verse number="6" style="v"/>videns autem Esau quod benedixisset pater suus Iacob et misisset eum in Mesopotamiam Syriae ut inde uxorem duceret et quod post benedictionem praecepisset ei dicens non accipies coniugem de filiabus Chanaan
    <verse number="7" style="v"/>quodque oboediens Iacob parentibus isset in Syriam
    <verse number="8" style="v"/>probans quoque quod non libenter aspiceret filias Chanaan pater suus
    <verse number="9" style="v"/>ivit ad Ismahelem et duxit uxorem absque his quas prius habebat Maeleth filiam Ismahel filii Abraham sororem Nabaioth
    <verse number="10" style="v"/>igitur egressus Iacob de Bersabee pergebat Haran
    <verse number="11" style="v"/>cumque venisset ad quendam locum et vellet in eo requiescere post solis occubitum tulit de lapidibus qui iacebant et subponens capiti suo dormivit in eodem loco
    <verse number="12" style="v"/>viditque in somnis scalam stantem super terram et cacumen illius tangens caelum angelos quoque Dei ascendentes et descendentes per eam
    <verse number="13" style="v"/>et Dominum innixum scalae dicentem sibi ego sum Dominus Deus Abraham patris tui et Deus Isaac terram in qua dormis tibi dabo et semini tuo
    <verse number="14" style="v"/>eritque germen tuum quasi pulvis terrae dilataberis ad occidentem et orientem septentrionem et meridiem et benedicentur in te et in semine tuo cunctae tribus terrae
    <verse number="15" style="v"/>et ero custos tuus quocumque perrexeris et reducam te in terram hanc nec dimittam nisi conplevero universa quae dixi
    <verse number="16" style="v"/>cumque evigilasset Iacob de somno ait vere Dominus est in loco isto et ego nesciebam
    <verse number="17" style="v"/>pavensque quam terribilis inquit est locus iste non est hic aliud nisi domus Dei et porta caeli
    <verse number="18" style="v"/>surgens ergo mane tulit lapidem quem subposuerat capiti suo et erexit in titulum fundens oleum desuper
    <verse number="19" style="v"/>appellavitque nomen urbis Bethel quae prius Luza vocabatur
    <verse number="20" style="v"/>vovit etiam votum dicens si fuerit Deus mecum et custodierit me in via per quam ambulo et dederit mihi panem ad vescendum et vestem ad induendum
    <verse number="21" style="v"/>reversusque fuero prospere ad domum patris mei erit mihi Dominus in Deum
    <verse number="22" style="v"/>et lapis iste quem erexi in titulum vocabitur Domus Dei cunctorumque quae dederis mihi decimas offeram tibi
  </para>
  <chapter number="29" style="c"/>
  <para style="p">
    <verse number="1" style="v"/>profectus ergo Iacob venit ad terram orientalem
    <verse number="2" style="v"/>et vidit puteum in agro tresque greges ovium accubantes iuxta eum nam ex illo adaquabantur pecora et os eius grandi lapide claudebatur
    <verse number="3" style="v"/>morisque erat ut cunctis ovibus congregatis devolverent lapidem et refectis gregibus rursum super os putei ponerent
    <verse number="4" style="v"/>dixitque ad pastores fratres unde estis qui responderunt de Haran
    <verse number="5" style="v"/>quos interrogans numquid ait nostis Laban filium Nahor dixerunt novimus
    <verse number="6" style="v"/>sanusne est inquit valet inquiunt et ecce Rahel filia eius venit cum grege suo
    <verse number="7" style="v"/>dixitque Iacob adhuc multum diei superest nec est tempus ut reducantur ad caulas greges date ante potum ovibus et sic ad pastum eas reducite
    <verse number="8" style="v"/>qui responderunt non possumus donec omnia pecora congregentur et amoveamus lapidem de ore putei ut adaquemus greges
    <verse number="9" style="v"/>adhuc loquebantur et ecce Rahel veniebat cum ovibus patris sui nam gregem ipsa pascebat
    <verse number="10" style="v"/>quam cum vidisset Iacob et sciret consobrinam suam ovesque Laban avunculi sui amovit lapidem quo puteus claudebatur
    <verse number="11" style="v"/>et adaquato grege osculatus est eam elevataque voce flevit
    <verse number="12" style="v"/>et indicavit ei quod frater esset patris eius et filius Rebeccae at illa festinans nuntiavit patri suo
    <verse number="13" style="v"/>qui cum audisset venisse Iacob filium sororis suae cucurrit obviam conplexusque eum et in oscula ruens duxit in domum suam auditis autem causis itineris
    <verse number="14" style="v"/>respondit os meum es et caro mea et postquam expleti sunt dies mensis unius
    <verse number="15" style="v"/>dixit ei num quia frater meus es gratis servies mihi dic quid mercedis accipias
    <verse number="16" style="v"/>habebat vero filias duas nomen maioris Lia minor appellabatur Rahel
    <verse number="17" style="v"/>sed Lia lippis erat oculis Rahel decora facie et venusto aspectu
    <verse number="18" style="v"/>quam diligens Iacob ait serviam tibi pro Rahel filia tua minore septem annis
    <verse number="19" style="v"/>respondit Laban melius est ut tibi eam dem quam viro alteri mane apud me
    <verse number="20" style="v"/>servivit igitur Iacob pro Rahel septem annis et videbantur illi pauci dies prae amoris magnitudine
    <verse number="21" style="v"/>dixitque ad Laban da mihi uxorem meam quia iam tempus expletum est ut ingrediar ad eam
    <verse number="22" style="v"/>qui vocatis multis amicorum turbis ad convivium fecit nuptias
    <verse number="23" style="v"/>et vespere filiam suam Liam introduxit ad eum
    <verse number="24" style="v"/>dans ancillam filiae Zelpham nomine ad quam cum ex more Iacob fuisset ingressus facto mane vidit Liam
    <verse number="25" style="v"/>et dixit ad socerum quid est quod facere voluisti nonne pro Rahel servivi tibi quare inposuisti mihi
    <verse number="26" style="v"/>respondit Laban non est in loco nostro consuetudinis ut minores ante tradamus ad nuptias
    <verse number="27" style="v"/>imple ebdomadem dierum huius copulae et hanc quoque dabo tibi pro opere quo serviturus es mihi septem annis aliis
    <verse number="28" style="v"/>adquievit placito et ebdomade transacta Rahel duxit uxorem
    <verse number="29" style="v"/>cui pater servam Balam dederat
    <verse number="30" style="v"/>tandemque potitus optatis nuptiis amorem sequentis priori praetulit serviens apud eum septem annis aliis
    <verse number="31" style="v"/>videns autem Dominus quod despiceret Liam aperuit vulvam eius sorore sterili permanente
    <verse number="32" style="v"/>quae conceptum genuit filium vocavitque nomen eius Ruben dicens vidit Dominus humilitatem meam nunc amabit me vir meus
    <verse number="33" style="v"/>rursumque concepit et peperit filium et ait quoniam audivit Dominus haberi me contemptui dedit etiam istum mihi vocavitque nomen illius Symeon
    <verse number="34" style="v"/>concepit tertio et genuit alium dixitque nunc quoque copulabitur mihi maritus meus eo quod pepererim illi tres filios et idcirco appellavit nomen eius Levi
    <verse number="35" style="v"/>quarto concepit et peperit filium et ait modo confitebor Domino et ob hoc vocavit eum Iudam cessavitque parere
  </para>
  <chapter number="30" style="c"/>
  <para style="p">
    <verse number="1" style="v"/>cernens autem Rahel quod infecunda esset invidit sorori et ait marito suo da mihi liberos alioquin moriar
    <verse number="2" style="v"/>cui iratus respondit Iacob num pro Deo ego sum qui privavit te fructu ventris tui
    <verse number="3" style="v"/>at illa habeo inquit famulam Balam ingredere ad eam ut pariat super genua mea et habeam ex ea filios
    <verse number="4" style="v"/>deditque illi Balam in coniugium quae
    <verse number="5" style="v"/>ingresso ad se viro concepit et peperit filium
    <verse number="6" style="v"/>dixitque Rahel iudicavit mihi Dominus et exaudivit vocem meam dans mihi filium et idcirco appellavit nomen illius Dan
    <verse number="7" style="v"/>rursumque Bala concipiens peperit alterum
    <verse number="8" style="v"/>pro quo ait Rahel conparavit me Deus cum sorore mea et invalui vocavitque eum Nepthalim
    <verse number="9" style="v"/>sentiens Lia quod parere desisset Zelpham ancillam suam marito tradidit
    <verse number="10" style="v"/>qua post conceptum edente filium
    <verse number="11" style="v"/>dixit feliciter et idcirco vocavit nomen eius Gad
    <verse number="12" style="v"/>peperit quoque Zelpha alterum
    <verse number="13" style="v"/>dixitque Lia hoc pro beatitudine mea beatam quippe me dicent mulieres propterea appellavit eum Aser
    <verse number="14" style="v"/>egressus autem Ruben tempore messis triticeae in agro repperit mandragoras quos matri Liae detulit dixitque Rahel da mihi partem de mandragoris filii tui
    <verse number="15" style="v"/>illa respondit parumne tibi videtur quod praeripueris maritum mihi nisi etiam mandragoras filii mei tuleris ait Rahel dormiat tecum hac nocte pro mandragoris filii tui
    <verse number="16" style="v"/>redeuntique ad vesperam de agro Iacob egressa est in occursum Lia et ad me inquit intrabis quia mercede conduxi te pro mandragoris filii mei dormivit cum ea nocte illa
    <verse number="17" style="v"/>et exaudivit Deus preces eius concepitque et peperit filium quintum
    <verse number="18" style="v"/>et ait dedit Deus mercedem mihi quia dedi ancillam meam viro meo appellavitque nomen illius Isachar
    <verse number="19" style="v"/>rursum Lia concipiens peperit sextum filium
    <verse number="20" style="v"/>et ait ditavit me Deus dote bona etiam hac vice mecum erit maritus meus eo quod genuerim ei sex filios et idcirco appellavit nomen eius Zabulon
    <verse number="21" style="v"/>post quem peperit filiam nomine Dinam
    <verse number="22" style="v"/>recordatus quoque Dominus Rahelis exaudivit eam et aperuit vulvam illius
    <verse number="23" style="v"/>quae concepit et peperit filium dicens abstulit Deus obprobrium meum
    <verse number="24" style="v"/>et vocavit nomen illius Ioseph dicens addat mihi Dominus filium alterum
    <verse number="25" style="v"/>nato autem Ioseph dixit Iacob socero suo dimitte me ut revertar in patriam et ad terram meam
    <verse number="26" style="v"/>da mihi uxores et liberos meos pro quibus servivi tibi ut abeam tu nosti servitutem qua servivi tibi
    <verse number="27" style="v"/>ait ei Laban inveniam gratiam in conspectu tuo experimento didici quod benedixerit mihi Deus propter te
    <verse number="28" style="v"/>constitue mercedem tuam quam dem tibi
    <verse number="29" style="v"/>at ille respondit tu nosti quomodo servierim tibi et quanta in manibus meis fuerit possessio tua
    <verse number="30" style="v"/>modicum habuisti antequam venirem et nunc dives effectus es benedixitque tibi Dominus ad introitum meum iustum est igitur ut aliquando provideam etiam domui meae
    <verse number="31" style="v"/>dixitque Laban quid dabo tibi at ille ait nihil volo sed si feceris quod postulo iterum pascam et custodiam pecora tua
    <verse number="32" style="v"/>gyra omnes greges tuos et separa cunctas oves varias et sparso vellere et quodcumque furvum et maculosum variumque fuerit tam in ovibus quam in capris erit merces mea
    <verse number="33" style="v"/>respondebitque mihi cras iustitia mea quando placiti tempus advenerit coram te et omnia quae non fuerint varia et maculosa et furva tam in ovibus quam in capris furti me arguent
    <verse number="34" style="v"/>dixit Laban gratum habeo quod petis
    <verse number="35" style="v"/>et separavit in die illo capras et oves hircos et arietes varios atque maculosos cunctum autem gregem unicolorem id est albi et nigri velleris tradidit in manu filiorum suorum
    <verse number="36" style="v"/>et posuit spatium itineris inter se et generum dierum trium qui pascebat reliquos greges eius
    <verse number="37" style="v"/>tollens ergo Iacob virgas populeas virides et amigdalinas et ex platanis ex parte decorticavit eas detractisque corticibus in his quae spoliata fuerant candor apparuit illa vero quae integra erant viridia permanserunt atque in hunc modum color effectus est varius
    <verse number="38" style="v"/>posuitque eas in canalibus ubi effundebatur aqua ut cum venissent greges ad bibendum ante oculos haberent virgas et in aspectu earum conciperent
    <verse number="39" style="v"/>factumque est ut in ipso calore coitus oves intuerentur virgas et parerent maculosa et varia et diverso colore respersa
    <verse number="40" style="v"/>divisitque gregem Iacob et posuit virgas ante oculos arietum erant autem alba quaeque et nigra Laban cetera vero Iacob separatis inter se gregibus
    <verse number="41" style="v"/>igitur quando primo tempore ascendebantur oves ponebat Iacob virgas in canalibus aquarum ante oculos arietum et ovium ut in earum contemplatione conciperent
    <verse number="42" style="v"/>quando vero serotina admissura erat et conceptus extremus non ponebat eas factaque sunt ea quae erant serotina Laban et quae primi temporis Iacob
    <verse number="43" style="v"/>ditatusque est homo ultra modum et habuit greges multos ancillas et servos camelos et asinos
  </para>
  <chapter number="31" style="c"/>
  <para style="p">
    <verse number="1" style="v"/>postquam autem audivit verba filiorum Laban dicentium tulit Iacob omnia quae fuerunt patris nostri et de illius facultate ditatus factus est inclitus
    <verse number="2" style="v"/>animadvertit quoque faciem Laban quod non esset erga se sicut heri et nudius tertius
    <verse number="3" style="v"/>maxime dicente sibi Domino revertere in terram patrum tuorum et ad generationem tuam eroque tecum
    <verse number="4" style="v"/>misit et vocavit Rahel et Liam in agrum ubi pascebat greges
    <verse number="5" style="v"/>dixitque eis video faciem patris vestri quod non sit erga me sicut heri et nudius tertius Deus autem patris mei fuit mecum
    <verse number="6" style="v"/>et ipsae nostis quod totis viribus meis servierim patri vestro
    <verse number="7" style="v"/>sed pater vester circumvenit me et mutavit mercedem meam decem vicibus et tamen non dimisit eum Deus ut noceret mihi
    <verse number="8" style="v"/>si quando dixit variae erunt mercedes tuae pariebant omnes oves varios fetus quando vero e contrario ait alba quaeque accipies pro mercede omnes greges alba pepererunt
    <verse number="9" style="v"/>tulitque Deus substantiam patris vestri et dedit mihi
    <verse number="10" style="v"/>postquam enim conceptus ovium tempus advenerat levavi oculos meos et vidi in somnis ascendentes mares super feminas varios et maculosos et diversorum colorum
    <verse number="11" style="v"/>dixitque angelus Dei ad me in somnis Iacob et ego respondi adsum
    <verse number="12" style="v"/>qui ait leva oculos tuos et vide universos masculos ascendentes super feminas varios respersos atque maculosos vidi enim omnia quae fecit tibi Laban
    <verse number="13" style="v"/>ego sum Deus Bethel ubi unxisti lapidem et votum vovisti mihi nunc ergo surge et egredere de terra hac revertens in terram nativitatis tuae
    <verse number="14" style="v"/>responderunt Rahel et Lia numquid habemus residui quicquam in facultatibus et hereditate domus patris nostri
    <verse number="15" style="v"/>nonne quasi alienas reputavit nos et vendidit comeditque pretium nostrum
    <verse number="16" style="v"/>sed Deus tulit opes patris nostri et nobis eas tradidit ac filiis nostris unde omnia quae praecepit fac
    <verse number="17" style="v"/>surrexit itaque Iacob et inpositis liberis et coniugibus suis super camelos abiit
    <verse number="18" style="v"/>tulitque omnem substantiam et greges et quicquid in Mesopotamiam quaesierat pergens ad Isaac patrem suum in terram Chanaan
    <verse number="19" style="v"/>eo tempore Laban ierat ad tondendas oves et Rahel furata est idola patris sui
    <verse number="20" style="v"/>noluitque Iacob confiteri socero quod fugeret
    <verse number="21" style="v"/>cumque abisset tam ipse quam omnia quae iuris eius erant et amne transmisso pergeret contra montem Galaad
    <verse number="22" style="v"/>nuntiatum est Laban die tertio quod fugeret Iacob
    <verse number="23" style="v"/>qui adsumptis fratribus suis persecutus est eum diebus septem et conprehendit in monte Galaad
    <verse number="24" style="v"/>viditque in somnis dicentem sibi Dominum cave ne quicquam aspere loquaris contra Iacob
    <verse number="25" style="v"/>iamque Iacob extenderat in monte tabernaculum cum ille consecutus eum cum fratribus suis in eodem monte Galaad fixit tentorium
    <verse number="26" style="v"/>et dixit ad Iacob quare ita egisti ut clam me abigeres filias meas quasi captivas gladio
    <verse number="27" style="v"/>cur ignorante me fugere voluisti nec indicare mihi ut prosequerer te cum gaudio et canticis et tympanis et cithara
    <verse number="28" style="v"/>non es passus ut oscularer filios meos ac filias stulte operatus es et nunc
    <verse number="29" style="v"/>valet quidem manus mea reddere tibi malum sed Deus patris vestri heri dixit mihi cave ne loquaris cum Iacob quicquam durius
    <verse number="30" style="v"/>esto ad tuos ire cupiebas et desiderio tibi erat domus patris tui cur furatus es deos meos
    <verse number="31" style="v"/>respondit Iacob quod inscio te profectus sum timui ne violenter auferres filias tuas
    <verse number="32" style="v"/>quod autem furti arguis apud quemcumque inveneris deos tuos necetur coram fratribus nostris scrutare quicquid tuorum apud me inveneris et aufer haec dicens ignorabat quod Rahel furata esset idola
    <verse number="33" style="v"/>ingressus itaque Laban tabernaculum Iacob et Liae et utriusque famulae non invenit cumque intrasset tentorium Rahelis
    <verse number="34" style="v"/>illa festinans abscondit idola subter stramen cameli et sedit desuper scrutantique omne tentorium et nihil invenienti
    <verse number="35" style="v"/>ait ne irascatur dominus meus quod coram te adsurgere nequeo quia iuxta consuetudinem feminarum nunc accidit mihi sic delusa sollicitudo quaerentis est
    <verse number="36" style="v"/>tumensque Iacob cum iurgio ait quam ob culpam meam et ob quod peccatum sic exarsisti post me
    <verse number="37" style="v"/>et scrutatus es omnem supellectilem meam quid invenisti de cuncta substantia domus tuae pone hic coram fratribus meis et fratribus tuis et iudicent inter me et te
    <verse number="38" style="v"/>idcirco viginti annis fui tecum oves tuae et caprae steriles non fuerunt arietes gregis tui non comedi
    <verse number="39" style="v"/>nec captum a bestia ostendi tibi ego damnum omne reddebam quicquid furto perierat a me exigebas
    <verse number="40" style="v"/>die noctuque aestu urebar et gelu fugiebat somnus ab oculis meis
    <verse number="41" style="v"/>sic per viginti annos in domo tua servivi tibi quattuordecim pro filiabus et sex pro gregibus tuis inmutasti quoque mercedem meam decem vicibus
    <verse number="42" style="v"/>nisi Deus patris mei Abraham et Timor Isaac adfuisset mihi forsitan modo nudum me dimisisses adflictionem meam et laborem manuum mearum respexit Deus et arguit te heri
    <verse number="43" style="v"/>respondit ei Laban filiae et filii et greges tui et omnia quae cernis mea sunt quid possum facere filiis et nepotibus meis
    <verse number="44" style="v"/>veni ergo et ineamus foedus ut sit testimonium inter me et te
    <verse number="45" style="v"/>tulit itaque Iacob lapidem et erexit illum in titulum
    <verse number="46" style="v"/>dixitque fratribus suis adferte lapides qui congregantes fecerunt tumulum comederuntque super eum
    <verse number="47" style="v"/>quem vocavit Laban tumulus Testis et Iacob acervum Testimonii uterque iuxta proprietatem linguae suae
    <verse number="48" style="v"/>dixitque Laban tumulus iste testis erit inter me et te hodie et idcirco appellatum est nomen eius Galaad id est tumulus Testis
    <verse number="49" style="v"/>intueatur Dominus et iudicet inter nos quando recesserimus a nobis
    <verse number="50" style="v"/>si adflixeris filias meas et si introduxeris uxores alias super eas nullus sermonis nostri testis est absque Deo qui praesens respicit
    <verse number="51" style="v"/>dixitque rursus ad Iacob en tumulus hic et lapis quem erexi inter me et te
    <verse number="52" style="v"/>testis erit tumulus inquam iste et lapis sint in testimonio si aut ego transiero illum pergens ad te aut tu praeterieris malum mihi cogitans
    <verse number="53" style="v"/>Deus Abraham et Deus Nahor iudicet inter nos Deus patris eorum iuravit Iacob per Timorem patris sui Isaac
    <verse number="54" style="v"/>immolatisque victimis in monte vocavit fratres suos ut ederent panem qui cum comedissent manserunt ibi
    <verse number="55" style="v"/>Laban vero de nocte consurgens osculatus est filios et filias suas et benedixit illis reversus in locum suum
  </para>
  <chapter number="32" style="c"/>
  <para style="p">
    <verse number="1" style="v"/>Iacob quoque abiit itinere quo coeperat fueruntque ei obviam angeli Dei
    <verse number="2" style="v"/>quos cum vidisset ait castra Dei sunt haec et appellavit nomen loci illius Manaim id est Castra
    <verse number="3" style="v"/>misit autem et nuntios ante se ad Esau fratrem suum in terram Seir regionis Edom
    <verse number="4" style="v"/>praecepitque eis dicens sic loquimini domino meo Esau haec dicit frater tuus Iacob apud Laban peregrinatus sum et fui usque in praesentem diem
    <verse number="5" style="v"/>habeo boves et asinos oves et servos atque ancillas mittoque nunc legationem ad dominum meum ut inveniam gratiam in conspectu tuo
    <verse number="6" style="v"/>reversi sunt nuntii ad Iacob dicentes venimus ad Esau fratrem tuum et ecce properat in occursum tibi cum quadringentis viris
    <verse number="7" style="v"/>timuit Iacob valde et perterritus divisit populum qui secum erat greges quoque et oves et boves et camelos in duas turmas
    <verse number="8" style="v"/>dicens si venerit Esau ad unam turmam et percusserit eam alia turma quae reliqua est salvabitur
    <verse number="9" style="v"/>dixitque Iacob Deus patris mei Abraham et Deus patris mei Isaac Domine qui dixisti mihi revertere in terram tuam et in locum nativitatis tuae et benefaciam tibi
    <verse number="10" style="v"/>minor sum cunctis miserationibus et veritate quam explesti servo tuo in baculo meo transivi Iordanem istum et nunc cum duabus turmis regredior
    <verse number="11" style="v"/>erue me de manu fratris mei de manu Esau quia valde eum timeo ne forte veniens percutiat matrem cum filiis
    <verse number="12" style="v"/>tu locutus es quod bene mihi faceres et dilatares semen meum sicut harenam maris quae prae multitudine numerari non potest
    <verse number="13" style="v"/>cumque dormisset ibi nocte illa separavit de his quae habebat munera Esau fratri suo
    <verse number="14" style="v"/>capras ducentas hircos viginti oves ducentas arietes viginti
    <verse number="15" style="v"/>camelos fetas cum pullis suis triginta vaccas quadraginta et tauros viginti asinas viginti et pullos earum decem
    <verse number="16" style="v"/>et misit per manus servorum suorum singulos seorsum greges dixitque pueris suis antecedite me et sit spatium inter gregem et gregem
    <verse number="17" style="v"/>et praecepit priori dicens si obvium habueris Esau fratrem meum et interrogaverit te cuius es et quo vadis et cuius sunt ista quae sequeris
    <verse number="18" style="v"/>respondebis servi tui Iacob munera misit domino meo Esau ipse quoque post nos venit
    <verse number="19" style="v"/>similiter mandata dedit secundo ac tertio et cunctis qui sequebantur greges dicens hisdem verbis loquimini ad Esau cum inveneritis eum
    <verse number="20" style="v"/>et addetis ipse quoque servus tuus Iacob iter nostrum insequitur dixit enim placabo illum muneribus quae praecedunt et postea videbo forsitan propitiabitur mihi
    <verse number="21" style="v"/>praecesserunt itaque munera ante eum ipse vero mansit nocte illa in Castris
    <verse number="22" style="v"/>cumque mature surrexisset tulit duas uxores suas et totidem famulas cum undecim filiis et transivit vadum Iaboc
    <verse number="23" style="v"/>transductisque omnibus quae ad se pertinebant
    <verse number="24" style="v"/>remansit solus et ecce vir luctabatur cum eo usque mane
    <verse number="25" style="v"/>qui cum videret quod eum superare non posset tetigit nervum femoris eius et statim emarcuit
    <verse number="26" style="v"/>dixitque ad eum dimitte me iam enim ascendit aurora respondit non dimittam te nisi benedixeris mihi
    <verse number="27" style="v"/>ait ergo quod nomen est tibi respondit Iacob
    <verse number="28" style="v"/>at ille nequaquam inquit Iacob appellabitur nomen tuum sed Israhel quoniam si contra Deum fortis fuisti quanto magis contra homines praevalebis
    <verse number="29" style="v"/>interrogavit eum Iacob dic mihi quo appellaris nomine respondit cur quaeris nomen meum et benedixit ei in eodem loco
    <verse number="30" style="v"/>vocavitque Iacob nomen loci illius Phanuhel dicens vidi Deum facie ad faciem et salva facta est anima mea
    <verse number="31" style="v"/>ortusque est ei statim sol postquam transgressus est Phanuhel ipse vero claudicabat pede
    <verse number="32" style="v"/>quam ob causam non comedunt filii Israhel nervum qui emarcuit in femore Iacob usque in praesentem diem eo quod tetigerit nervum femoris eius et obstipuerit
  </para>
  <chapter number="33" style="c"/>
  <para style="p">
    <verse number="1" style="v"/>levans autem Iacob oculos suos vidit venientem Esau et cum eo quadringentos viros divisitque filios Liae et Rahel ambarumque famularum
    <verse number="2" style="v"/>et posuit utramque ancillam et liberos earum in principio Liam vero et filios eius in secundo loco Rahel autem et Ioseph novissimos
    <verse number="3" style="v"/>et ipse praegrediens adoravit pronus in terram septies donec adpropinquaret frater eius
    <verse number="4" style="v"/>currens itaque Esau obviam fratri suo amplexatus est eum stringensque collum et osculans flevit
    <verse number="5" style="v"/>levatisque oculis vidit mulieres et parvulos earum et ait quid sibi volunt isti et si ad te pertinent respondit parvuli sunt quos donavit mihi Deus servo tuo
    <verse number="6" style="v"/>et adpropinquantes ancillae et filii earum incurvati sunt
    <verse number="7" style="v"/>accessitque Lia cum liberis suis et cum similiter adorassent extremi Ioseph et Rahel adoraverunt
    <verse number="8" style="v"/>quaenam sunt inquit istae turmae quas obvias habui respondit ut invenirem gratiam coram domino meo
    <verse number="9" style="v"/>et ille habeo ait plurima frater mi sint tua tibi
    <verse number="10" style="v"/>dixit Iacob noli ita obsecro sed si inveni gratiam in oculis tuis accipe munusculum de manibus meis sic enim vidi faciem tuam quasi viderim vultum Dei esto mihi propitius
    <verse number="11" style="v"/>et suscipe benedictionem quam adtuli tibi et quam donavit mihi Deus tribuens omnia vix fratre conpellente suscipiens
    <verse number="12" style="v"/>ait gradiamur simul eroque socius itineris tui
    <verse number="13" style="v"/>dixit Iacob nosti domine mi quod parvulos habeam teneros et oves ac boves fetas mecum quas si plus in ambulando fecero laborare morientur una die cuncti greges
    <verse number="14" style="v"/>praecedat dominus meus ante servum suum et ego sequar paulatim vestigia eius sicut videro posse parvulos meos donec veniam ad dominum meum in Seir
    <verse number="15" style="v"/>respondit Esau oro te ut de populo qui mecum est saltem socii remaneant viae tuae non est inquit necesse hoc uno indigeo ut inveniam gratiam in conspectu domini mei
    <verse number="16" style="v"/>reversus est itaque illo die Esau itinere quo venerat in Seir
    <verse number="17" style="v"/>et Iacob venit in Soccoth ubi aedificata domo et fixis tentoriis appellavit nomen loci illius Soccoth id est Tabernacula
    <verse number="18" style="v"/>transivitque in Salem urbem Sycimorum quae est in terra Chanaan postquam regressus est de Mesopotamiam Syriae et habitavit iuxta oppidum
    <verse number="19" style="v"/>emitque partem agri in qua fixerat tabernaculum a filiis Emor patris Sychem centum agnis
    <verse number="20" style="v"/>et erecto ibi altari invocavit super illud Fortissimum Deum Israhel
  </para>
  <chapter number="34" style="c"/>
  <para style="p">
    <verse number="1" style="v"/>egressa est autem Dina filia Liae ut videret mulieres regionis illius
    <verse number="2" style="v"/>quam cum vidisset Sychem filius Emor Evei princeps terrae illius adamavit et rapuit et dormivit cum illa vi opprimens virginem
    <verse number="3" style="v"/>et conglutinata est anima eius cum ea tristemque blanditiis delinivit
    <verse number="4" style="v"/>et pergens ad Emor patrem suum accipe mihi inquit puellam hanc coniugem
    <verse number="5" style="v"/>quod cum audisset Iacob absentibus filiis et in pastu occupatis pecorum siluit donec redirent
    <verse number="6" style="v"/>egresso autem Emor patre Sychem ut loqueretur ad Iacob
    <verse number="7" style="v"/>ecce filii eius veniebant de agro auditoque quod acciderat irati sunt valde eo quod foedam rem esset operatus in Israhel et violata filia Iacob rem inlicitam perpetrasset
    <verse number="8" style="v"/>locutus est itaque Emor ad eos Sychem filii mei adhesit anima filiae vestrae date eam illi uxorem
    <verse number="9" style="v"/>et iungamus vicissim conubia filias vestras tradite nobis et filias nostras accipite
    <verse number="10" style="v"/>et habitate nobiscum terra in potestate vestra est exercete negotiamini et possidete eam
    <verse number="11" style="v"/>sed et Sychem ad patrem et ad fratres eius ait inveniam gratiam coram vobis et quaecumque statueritis dabo
    <verse number="12" style="v"/>augete dotem munera postulate libens tribuam quod petieritis tantum date mihi puellam hanc uxorem
    <verse number="13" style="v"/>responderunt filii Iacob Sychem et patri eius in dolo saevientes ob stuprum sororis
    <verse number="14" style="v"/>non possumus facere quod petitis nec dare sororem nostram homini incircumciso quod inlicitum et nefarium est apud nos
    <verse number="15" style="v"/>sed in hoc valebimus foederari si esse volueritis nostri similes et circumcidatur in vobis omne masculini sexus
    <verse number="16" style="v"/>tunc dabimus et accipiemus mutuo filias nostras ac vestras et habitabimus vobiscum erimusque unus populus
    <verse number="17" style="v"/>sin autem circumcidi nolueritis tollemus filiam nostram et recedemus
    <verse number="18" style="v"/>placuit oblatio eorum Emor et Sychem filio eius
    <verse number="19" style="v"/>nec distulit adulescens quin statim quod petebatur expleret amabat enim puellam valde et ipse erat inclitus in omni domo patris sui
    <verse number="20" style="v"/>ingressique portam urbis locuti sunt populo
    <verse number="21" style="v"/>viri isti pacifici sunt et volunt habitare nobiscum negotientur in terra et exerceant eam quae spatiosa et lata cultoribus indiget filias eorum accipiemus uxores et nostras illis dabimus
    <verse number="22" style="v"/>unum est quod differtur tantum bonum si circumcidamus masculos nostros ritum gentis imitantes
    <verse number="23" style="v"/>et substantia eorum et pecora et cuncta quae possident nostra erunt tantum in hoc adquiescamus et habitantes simul unum efficiemus populum
    <verse number="24" style="v"/>adsensi sunt omnes circumcisis cunctis maribus
    <verse number="25" style="v"/>et ecce die tertio quando gravissimus vulnerum dolor est arreptis duo Iacob filii Symeon et Levi fratres Dinae gladiis ingressi sunt urbem confidenter interfectisque omnibus masculis
    <verse number="26" style="v"/>Emor et Sychem pariter necaverunt tollentes Dinam de domo Sychem sororem suam
    <verse number="27" style="v"/>quibus egressis inruerunt super occisos ceteri filii Iacob et depopulati sunt urbem in ultionem stupri
    <verse number="28" style="v"/>oves eorum et armenta et asinos cunctaque vastantes quae in domibus et in agris erant
    <verse number="29" style="v"/>parvulos quoque et uxores eorum duxere captivas
    <verse number="30" style="v"/>quibus patratis audacter Iacob dixit ad Symeon et Levi turbastis me et odiosum fecistis Chananeis et Ferezeis habitatoribus terrae huius nos pauci sumus illi congregati percutient me et delebor ego et domus mea
    <verse number="31" style="v"/>responderunt numquid ut scorto abuti debuere sorore nostra
  </para>
  <chapter number="35" style="c"/>
  <para style="p">
    <verse number="1" style="v"/>interea locutus est Deus ad Iacob surge et ascende Bethel et habita ibi facque altare Deo qui apparuit tibi quando fugiebas Esau fratrem tuum
    <verse number="2" style="v"/>Iacob vero convocata omni domo sua ait abicite deos alienos qui in medio vestri sunt et mundamini ac mutate vestimenta vestra
    <verse number="3" style="v"/>surgite et ascendamus in Bethel ut faciamus ibi altare Deo qui exaudivit me in die tribulationis meae et fuit socius itineris mei
    <verse number="4" style="v"/>dederunt ergo ei omnes deos alienos quos habebant et inaures quae erant in auribus eorum at ille infodit ea subter terebinthum quae est post urbem Sychem
    <verse number="5" style="v"/>cumque profecti essent terror Dei invasit omnes per circuitum civitates et non sunt ausi persequi recedentes
    <verse number="6" style="v"/>venit igitur Iacob Luzam quae est in terra Chanaan cognomento Bethel ipse et omnis populus cum eo
    <verse number="7" style="v"/>aedificavitque ibi altare et appellavit nomen loci Domus Dei ibi enim apparuit ei Deus cum fugeret fratrem suum
    <verse number="8" style="v"/>eodem tempore mortua est Debbora nutrix Rebeccae et sepulta ad radices Bethel subter quercum vocatumque est nomen loci quercus Fletus
    <verse number="9" style="v"/>apparuit autem iterum Deus Iacob postquam reversus est de Mesopotamiam Syriae benedixitque ei
    <verse number="10" style="v"/>dicens non vocaberis ultra Iacob sed Israhel erit nomen tuum et appellavit eum Israhel
    <verse number="11" style="v"/>dixitque ei ego Deus omnipotens cresce et multiplicare gentes et populi nationum erunt ex te reges de lumbis tuis egredientur
    <verse number="12" style="v"/>terramque quam dedi Abraham et Isaac dabo tibi et semini tuo post te
    <verse number="13" style="v"/>et recessit ab eo
    <verse number="14" style="v"/>ille vero erexit titulum lapideum in loco quo locutus ei fuerat Deus libans super eum libamina et effundens oleum
    <verse number="15" style="v"/>vocansque nomen loci Bethel
    <verse number="16" style="v"/>egressus inde venit verno tempore ad terram quae ducit Efratham in qua cum parturiret Rahel
    <verse number="17" style="v"/>ob difficultatem partus periclitari coepit dixitque ei obsetrix noli timere quia et hunc habebis filium
    <verse number="18" style="v"/>egrediente autem anima prae dolore et inminente iam morte vocavit nomen filii sui Benoni id est filius doloris mei pater vero appellavit eum Beniamin id est filius dexterae
    <verse number="19" style="v"/>mortua est ergo Rahel et sepulta in via quae ducit Efratham haec est Bethleem
    <verse number="20" style="v"/>erexitque Iacob titulum super sepulchrum eius hic est titulus monumenti Rahel usque in praesentem diem
    <verse number="21" style="v"/>egressus inde fixit tabernaculum trans turrem Gregis
    <verse number="22" style="v"/>cumque habitaret in illa regione abiit Ruben et dormivit cum Bala concubina patris sui quod illum minime latuit erant autem filii Iacob duodecim
    <verse number="23" style="v"/>filii Liae primogenitus Ruben et Symeon et Levi et Iudas et Isachar et Zabulon
    <verse number="24" style="v"/>filii Rahel Ioseph et Beniamin
    <verse number="25" style="v"/>filii Balae ancillae Rahelis Dan et Nepthalim
    <verse number="26" style="v"/>filii Zelphae ancillae Liae Gad et Aser hii filii Iacob qui nati sunt ei in Mesopotamiam Syriae
    <verse number="27" style="v"/>venit etiam ad Isaac patrem suum in Mambre civitatem Arbee haec est Hebron in qua peregrinatus est Abraham et Isaac
    <verse number="28" style="v"/>et conpleti sunt dies Isaac centum octoginta annorum
    <verse number="29" style="v"/>consumptusque aetate mortuus est et adpositus populo suo senex et plenus dierum et sepelierunt eum Esau et Iacob filii sui
  </para>
  <chapter number="36" style="c"/>
  <para style="p">
    <verse number="1" style="v"/>hae sunt autem generationes Esau ipse est Edom
    <verse number="2" style="v"/>Esau accepit uxores de filiabus Chanaan Ada filiam Elom Hetthei et Oolibama filiam Anae filiae Sebeon Evei
    <verse number="3" style="v"/>Basemath quoque filiam Ismahel sororem Nabaioth
    <verse number="4" style="v"/>peperit autem Ada Eliphaz Basemath genuit Rauhel
    <verse number="5" style="v"/>Oolibama edidit Hieus et Hielom et Core hii filii Esau qui nati sunt ei in terra Chanaan
    <verse number="6" style="v"/>tulit autem Esau uxores suas et filios et filias et omnem animam domus suae et substantiam et pecora et cuncta quae habere poterat in terra Chanaan et abiit in alteram regionem recessitque a fratre suo Iacob
    <verse number="7" style="v"/>divites enim erant valde et simul habitare non poterant nec sustinebat eos terra peregrinationis eorum prae multitudine gregum
    <verse number="8" style="v"/>habitavitque Esau in monte Seir ipse est Edom
    <verse number="9" style="v"/>hae sunt generationes Esau patris Edom in monte Seir
    <verse number="10" style="v"/>et haec nomina filiorum eius Eliphaz filius Ada uxoris Esau Rauhel quoque filius Basemath uxoris eius
    <verse number="11" style="v"/>fueruntque filii Eliphaz Theman Omar Sephu et Gatham et Cenez
    <verse number="12" style="v"/>erat autem Thamna concubina Eliphaz filii Esau quae peperit ei Amalech hii sunt filii Adae uxoris Esau
    <verse number="13" style="v"/>filii autem Rauhel Naath et Zara Semma et Meza hii filii Basemath uxoris Esau
    <verse number="14" style="v"/>isti quoque erant filii Oolibama filiae Ana filiae Sebeon uxoris Esau quos genuit ei Hieus et Hielom et Core
    <verse number="15" style="v"/>hii duces filiorum Esau filii Eliphaz primogeniti Esau dux Theman dux Omar dux Sephu dux Cenez
    <verse number="16" style="v"/>dux Core dux Gatham dux Amalech hii filii Eliphaz in terra Edom et hii filii Adae
    <verse number="17" style="v"/>hii quoque filii Rauhel filii Esau dux Naath dux Zara dux Semma dux Meza hii duces Rauhel in terra Edom isti filii Basemath uxoris Esau
    <verse number="18" style="v"/>hii autem filii Oolibama uxoris Esau dux Hieus dux Hielom dux Core hii duces Oolibama filiae Ana uxoris Esau
    <verse number="19" style="v"/>isti filii Esau et hii duces eorum ipse est Edom
    <verse number="20" style="v"/>isti filii Seir Horrei habitatores terrae Lotham et Sobal et Sebeon et Anan
    <verse number="21" style="v"/>Dison et Eser et Disan hii duces Horrei filii Seir in terra Edom
    <verse number="22" style="v"/>facti sunt autem filii Lotham Horrei et Heman erat autem soror Lotham Thamna
    <verse number="23" style="v"/>et isti filii Sobal Alvam et Maneeth et Hebal Sephi et Onam
    <verse number="24" style="v"/>et hii filii Sebeon Ahaia et Anam iste est Ana qui invenit aquas calidas in solitudine cum pasceret asinos Sebeon patris sui
    <verse number="25" style="v"/>habuitque filium Disan et filiam Oolibama
    <verse number="26" style="v"/>et isti filii Disan Amdan et Esban et Iethran et Charan
    <verse number="27" style="v"/>hii quoque filii Eser Balaan et Zevan et Acham
    <verse number="28" style="v"/>habuit autem filios Disan Hus et Aran
    <verse number="29" style="v"/>isti duces Horreorum dux Lothan dux Sobal dux Sebeon dux Ana
    <verse number="30" style="v"/>dux Dison dux Eser dux Disan isti duces Horreorum qui imperaverunt in terra Seir
    <verse number="31" style="v"/>reges autem qui regnaverunt in terra Edom antequam haberent regem filii Israhel fuerunt hii
    <verse number="32" style="v"/>Bale filius Beor nomenque urbis eius Denaba
    <verse number="33" style="v"/>mortuus est autem Bale et regnavit pro eo Iobab filius Zare de Bosra
    <verse number="34" style="v"/>cumque mortuus esset Iobab regnavit pro eo Husan de terra Themanorum
    <verse number="35" style="v"/>hoc quoque mortuo regnavit pro eo Adad filius Badadi qui percussit Madian in regione Moab et nomen urbis eius Ahuith
    <verse number="36" style="v"/>cumque mortuus esset Adad regnavit pro eo Semla de Maserecha
    <verse number="37" style="v"/>hoc quoque mortuo regnavit pro eo Saul de fluvio Rooboth
    <verse number="38" style="v"/>cumque et hic obisset successit in regnum Baalanam filius Achobor
    <verse number="39" style="v"/>isto quoque mortuo regnavit pro eo Adad nomenque urbis eius Phau et appellabatur uxor illius Meezabel filia Matred filiae Mizaab
    <verse number="40" style="v"/>haec ergo nomina Esau in cognationibus et locis et vocabulis suis dux Thamna dux Alva dux Ietheth
    <verse number="41" style="v"/>dux Oolibama dux Ela dux Phinon
    <verse number="42" style="v"/>dux Cenez dux Theman dux Mabsar
    <verse number="43" style="v"/>dux Mabdiel dux Iram hii duces Edom habitantes in terra imperii sui ipse est Esau pater Idumeorum
  </para>
  <chapter number="37" style="c"/>
  <para style="p">
    <verse number="1" style="v"/>habitavit autem Iacob in terra Chanaan in qua peregrinatus est pater suus
    <verse number="2" style="v"/>et hae sunt generationes eius Ioseph cum sedecim esset annorum pascebat gregem cum fratribus suis adhuc puer et erat cum filiis Balae et Zelphae uxorum patris sui accusavitque fratres suos apud patrem crimine pessimo
    <verse number="3" style="v"/>Israhel autem diligebat Ioseph super omnes filios suos eo quod in senectute genuisset eum fecitque ei tunicam polymitam
    <verse number="4" style="v"/>videntes autem fratres eius quod a patre plus cunctis filiis amaretur oderant eum nec poterant ei quicquam pacificum loqui
    <verse number="5" style="v"/>accidit quoque ut visum somnium referret fratribus quae causa maioris odii seminarium fuit
    <verse number="6" style="v"/>dixitque ad eos audite somnium meum quod vidi
    <verse number="7" style="v"/>putabam ligare nos manipulos in agro et quasi consurgere manipulum meum et stare vestrosque manipulos circumstantes adorare manipulum meum
    <verse number="8" style="v"/>responderunt fratres eius numquid rex noster eris aut subiciemur dicioni tuae haec ergo causa somniorum atque sermonum invidiae et odii fomitem ministravit
    <verse number="9" style="v"/>aliud quoque vidit somnium quod narrans fratribus ait vidi per somnium quasi solem et lunam et stellas undecim adorare me
    <verse number="10" style="v"/>quod cum patri suo et fratribus rettulisset increpavit eum pater et dixit quid sibi vult hoc somnium quod vidisti num ego et mater tua et fratres adorabimus te super terram
    <verse number="11" style="v"/>invidebant igitur ei fratres sui pater vero rem tacitus considerabat
    <verse number="12" style="v"/>cumque fratres illius in pascendis gregibus patris morarentur in Sychem
    <verse number="13" style="v"/>dixit ad eum Israhel fratres tui pascunt oves in Sycimis veni mittam te ad eos quo respondente
    <verse number="14" style="v"/>praesto sum ait vade et vide si cuncta prospera sint erga fratres tuos et pecora et renuntia mihi quid agatur missus de valle Hebron venit in Sychem
    <verse number="15" style="v"/>invenitque eum vir errantem in agro et interrogavit quid quaereret
    <verse number="16" style="v"/>at ille respondit fratres meos quaero indica mihi ubi pascant greges
    <verse number="17" style="v"/>dixitque ei vir recesserunt de loco isto audivi autem eos dicentes eamus in Dothain perrexit ergo Ioseph post fratres suos et invenit eos in Dothain
    <verse number="18" style="v"/>qui cum vidissent eum procul antequam accederet ad eos cogitaverunt illum occidere
    <verse number="19" style="v"/>et mutuo loquebantur ecce somniator venit
    <verse number="20" style="v"/>venite occidamus eum et mittamus in cisternam veterem dicemusque fera pessima devoravit eum et tunc apparebit quid illi prosint somnia sua
    <verse number="21" style="v"/>audiens hoc Ruben nitebatur liberare eum de manibus eorum et dicebat
    <verse number="22" style="v"/>non interficiamus animam eius nec effundatis sanguinem sed proicite eum in cisternam hanc quae est in solitudine manusque vestras servate innoxias hoc autem dicebat volens eripere eum de manibus eorum et reddere patri suo
    <verse number="23" style="v"/>confestim igitur ut pervenit ad fratres nudaverunt eum tunica talari et polymita
    <verse number="24" style="v"/>miseruntque in cisternam quae non habebat aquam
    <verse number="25" style="v"/>et sedentes ut comederent panem viderunt viatores Ismahelitas venire de Galaad et camelos eorum portare aromata et resinam et stacten in Aegyptum
    <verse number="26" style="v"/>dixit ergo Iudas fratribus suis quid nobis prodest si occiderimus fratrem nostrum et celaverimus sanguinem ipsius
    <verse number="27" style="v"/>melius est ut vendatur Ismahelitis et manus nostrae non polluantur frater enim et caro nostra est adquieverunt fratres sermonibus eius
    <verse number="28" style="v"/>et praetereuntibus Madianitis negotiatoribus extrahentes eum de cisterna vendiderunt Ismahelitis viginti argenteis qui duxerunt eum in Aegyptum
    <verse number="29" style="v"/>reversusque Ruben ad cisternam non invenit puerum
    <verse number="30" style="v"/>et scissis vestibus pergens ad fratres ait puer non conparet et ego quo ibo
    <verse number="31" style="v"/>tulerunt autem tunicam eius et in sanguinem hedi quem occiderant tinxerunt
    <verse number="32" style="v"/>mittentes qui ferrent ad patrem et dicerent hanc invenimus vide utrum tunica filii tui sit an non
    <verse number="33" style="v"/>quam cum agnovisset pater ait tunica filii mei est fera pessima comedit eum bestia devoravit Ioseph
    <verse number="34" style="v"/>scissisque vestibus indutus est cilicio lugens filium multo tempore
    <verse number="35" style="v"/>congregatis autem cunctis liberis eius ut lenirent dolorem patris noluit consolationem recipere et ait descendam ad filium meum lugens in infernum et illo perseverante in fletu
    <verse number="36" style="v"/>Madianei vendiderunt Ioseph in Aegypto Putiphar eunucho Pharaonis magistro militiae
  </para>
  <chapter number="38" style="c"/>
  <para style="p">
    <verse number="1" style="v"/>eo tempore descendens Iudas a fratribus suis divertit ad virum odollamitem nomine Hiram
    <verse number="2" style="v"/>viditque ibi filiam hominis chananei vocabulo Suae et uxore accepta ingressus est ad eam
    <verse number="3" style="v"/>quae concepit et peperit filium vocavitque nomen eius Her
    <verse number="4" style="v"/>rursum concepto fetu natum filium nominavit Onam
    <verse number="5" style="v"/>tertium quoque peperit quem appellavit Sela quo nato parere ultra cessavit
    <verse number="6" style="v"/>dedit autem Iudas uxorem primogenito suo Her nomine Thamar
    <verse number="7" style="v"/>fuitque Her primogenitus Iudae nequam in conspectu Domini et ab eo occisus est
    <verse number="8" style="v"/>dixit ergo Iudas ad Onam filium suum ingredere ad uxorem fratris tui et sociare illi ut suscites semen fratri tuo
    <verse number="9" style="v"/>ille sciens non sibi nasci filios introiens ad uxorem fratris sui semen fundebat in terram ne liberi fratris nomine nascerentur
    <verse number="10" style="v"/>et idcirco percussit eum Dominus quod rem detestabilem faceret
    <verse number="11" style="v"/>quam ob rem dixit Iudas Thamar nurui suae esto vidua in domo patris tui donec crescat Sela filius meus timebat enim ne et ipse moreretur sicut fratres eius quae abiit et habitavit in domo patris sui
    <verse number="12" style="v"/>evolutis autem multis diebus mortua est filia Suae uxor Iudae qui post luctum consolatione suscepta ascendebat ad tonsores ovium suarum ipse et Hiras opilio gregis Odollamita in Thamnas
    <verse number="13" style="v"/>nuntiatumque est Thamar quod socer illius ascenderet in Thamnas ad tondendas oves
    <verse number="14" style="v"/>quae depositis viduitatis vestibus adsumpsit theristrum et mutato habitu sedit in bivio itineris quod ducit Thamnam eo quod crevisset Sela et non eum accepisset maritum
    <verse number="15" style="v"/>quam cum vidisset Iudas suspicatus est esse meretricem operuerat enim vultum suum ne cognosceretur
    <verse number="16" style="v"/>ingrediensque ad eam ait dimitte me ut coeam tecum nesciebat enim quod nurus sua esset qua respondente quid mihi dabis ut fruaris concubitu meo
    <verse number="17" style="v"/>dixit mittam tibi hedum de gregibus rursum illa dicente patiar quod vis si dederis mihi arrabonem donec mittas quod polliceris
    <verse number="18" style="v"/>ait Iudas quid vis tibi pro arrabone dari respondit anulum tuum et armillam et baculum quem manu tenes ad unum igitur coitum concepit mulier
    <verse number="19" style="v"/>et surgens abiit depositoque habitu quem adsumpserat induta est viduitatis vestibus
    <verse number="20" style="v"/>misit autem Iudas hedum per pastorem suum Odollamitem ut reciperet pignus quod dederat mulieri qui cum non invenisset eam
    <verse number="21" style="v"/>interrogavit homines loci illius ubi est mulier quae sedebat in bivio respondentibus cunctis non fuit in loco isto meretrix
    <verse number="22" style="v"/>reversus est ad Iudam et dixit ei non inveni eam sed et homines loci illius dixerunt mihi numquam ibi sedisse scortum
    <verse number="23" style="v"/>ait Iudas habeat sibi certe mendacii nos arguere non poterit ego misi hedum quem promiseram et tu non invenisti eam
    <verse number="24" style="v"/>ecce autem post tres menses nuntiaverunt Iudae dicentes fornicata est Thamar nurus tua et videtur uterus illius intumescere dixit Iudas producite eam ut conburatur
    <verse number="25" style="v"/>quae cum educeretur ad poenam misit ad socerum suum dicens de viro cuius haec sunt concepi cognosce cuius sit anulus et armilla et baculus
    <verse number="26" style="v"/>qui agnitis muneribus ait iustior me est quia non tradidi eam Sela filio meo attamen ultra non cognovit illam
    <verse number="27" style="v"/>instante autem partu apparuerunt gemini in utero atque in ipsa effusione infantum unus protulit manum in qua obsetrix ligavit coccinum dicens
    <verse number="28" style="v"/>iste egreditur prior
    <verse number="29" style="v"/>illo vero retrahente manum egressus est alter dixitque mulier quare divisa est propter te maceria et ob hanc causam vocavit nomen eius Phares
    <verse number="30" style="v"/>postea egressus est frater in cuius manu erat coccinum quem appellavit Zara
  </para>
  <chapter number="39" style="c"/>
  <para style="p">
    <verse number="1" style="v"/>igitur Ioseph ductus est in Aegyptum emitque eum Putiphar eunuchus Pharaonis princeps exercitus vir aegyptius de manu Ismahelitarum a quibus perductus erat
    <verse number="2" style="v"/>fuitque Dominus cum eo et erat vir in cunctis prospere agens habitabatque in domo domini sui
    <verse number="3" style="v"/>qui optime noverat esse Dominum cum eo et omnia quae gereret ab eo dirigi in manu illius
    <verse number="4" style="v"/>invenitque Ioseph gratiam coram domino suo et ministrabat ei a quo praepositus omnibus gubernabat creditam sibi domum et universa quae tradita fuerant
    <verse number="5" style="v"/>benedixitque Dominus domui Aegyptii propter Ioseph et multiplicavit tam in aedibus quam in agris cunctam eius substantiam
    <verse number="6" style="v"/>nec quicquam aliud noverat nisi panem quo vescebatur erat autem Ioseph pulchra facie et decorus aspectu
    <verse number="7" style="v"/>post multos itaque dies iecit domina oculos suos in Ioseph et ait dormi mecum
    <verse number="8" style="v"/>qui nequaquam adquiescens operi nefario dixit ad eam ecce dominus meus omnibus mihi traditis ignorat quid habeat in domo sua
    <verse number="9" style="v"/>nec quicquam est quod non in mea sit potestate vel non tradiderit mihi praeter te quae uxor eius es quomodo ergo possum malum hoc facere et peccare in Deum meum
    <verse number="10" style="v"/>huiuscemodi verbis per singulos dies et mulier molesta erat adulescenti et ille recusabat stuprum
    <verse number="11" style="v"/>accidit autem ut quadam die intraret Ioseph domum et operis quippiam absque arbitris faceret
    <verse number="12" style="v"/>et illa adprehensa lacinia vestimenti eius diceret dormi mecum qui relicto in manu illius pallio fugit et egressus est foras
    <verse number="13" style="v"/>cumque vidisset mulier vestem in manibus suis et se esse contemptam
    <verse number="14" style="v"/>vocavit homines domus suae et ait ad eos en introduxit virum hebraeum ut inluderet nobis ingressus est ad me ut coiret mecum cumque ego succlamassem
    <verse number="15" style="v"/>et audisset vocem meam reliquit pallium quod tenebam et fugit foras
    <verse number="16" style="v"/>in argumentum ergo fidei retentum pallium ostendit marito revertenti domum
    <verse number="17" style="v"/>et ait ingressus est ad me servus hebraeus quem adduxisti ut inluderet mihi
    <verse number="18" style="v"/>cumque vidisset me clamare reliquit pallium et fugit foras
    <verse number="19" style="v"/>his auditis dominus et nimium credulus verbis coniugis iratus est valde
    <verse number="20" style="v"/>tradiditque Ioseph in carcerem ubi vincti regis custodiebantur et erat ibi clausus
    <verse number="21" style="v"/>fuit autem Dominus cum Ioseph et misertus illius dedit ei gratiam in conspectu principis carceris
    <verse number="22" style="v"/>qui tradidit in manu ipsius universos vinctos qui in custodia tenebantur et quicquid fiebat sub ipso erat
    <verse number="23" style="v"/>nec noverat aliquid cunctis ei creditis Dominus enim erat cum illo et omnia eius opera dirigebat
  </para>
  <chapter number="40" style="c"/>
  <para style="p">
    <verse number="1" style="v"/>his ita gestis accidit ut peccarent duo eunuchi pincerna regis Aegypti et pistor domino suo
    <verse number="2" style="v"/>iratusque Pharao contra eos nam alter pincernis praeerat alter pistoribus
    <verse number="3" style="v"/>misit eos in carcerem principis militum in quo erat vinctus et Ioseph
    <verse number="4" style="v"/>at custos carceris tradidit eos Ioseph qui et ministrabat eis aliquantum temporis fluxerat et illi in custodia tenebantur
    <verse number="5" style="v"/>videruntque ambo somnium nocte una iuxta interpretationem congruam sibi
    <verse number="6" style="v"/>ad quos cum introisset Ioseph mane et vidisset eos tristes
    <verse number="7" style="v"/>sciscitatus est dicens cur tristior est hodie solito facies vestra
    <verse number="8" style="v"/>qui responderunt somnium vidimus et non est qui interpretetur nobis dixitque ad eos Ioseph numquid non Dei est interpretatio referte mihi quid videritis
    <verse number="9" style="v"/>narravit prior praepositus pincernarum somnium videbam coram me vitem
    <verse number="10" style="v"/>in qua erant tres propagines crescere paulatim gemmas et post flores uvas maturescere
    <verse number="11" style="v"/>calicemque Pharaonis in manu mea tuli ergo uvas et expressi in calicem quem tenebam et tradidi poculum Pharaoni
    <verse number="12" style="v"/>respondit Ioseph haec est interpretatio somnii tres propagines tres adhuc dies sunt
    <verse number="13" style="v"/>post quos recordabitur Pharao magisterii tui et restituet te in gradum pristinum dabisque ei calicem iuxta officium tuum sicut facere ante consueveras
    <verse number="14" style="v"/>tantum memento mei cum tibi bene fuerit et facies mecum misericordiam ut suggeras Pharaoni et educat me de isto carcere
    <verse number="15" style="v"/>quia furto sublatus sum de terra Hebraeorum et hic innocens in lacum missus sum
    <verse number="16" style="v"/>videns pistorum magister quod prudenter somnium dissolvisset ait et ego vidi somnium quod haberem tria canistra farinae super caput meum
    <verse number="17" style="v"/>et in uno canistro quod erat excelsius portare me omnes cibos qui fiunt arte pistoria avesque comedere ex eo
    <verse number="18" style="v"/>respondit Ioseph haec est interpretatio somnii tria canistra tres adhuc dies sunt
    <verse number="19" style="v"/>post quos auferet Pharao caput tuum ac suspendet te in cruce et lacerabunt volucres carnes tuas
    <verse number="20" style="v"/>exin dies tertius natalicius Pharaonis erat qui faciens grande convivium pueris suis recordatus est inter epulas magistri pincernarum et pistorum principis
    <verse number="21" style="v"/>restituitque alterum in locum suum ut porrigeret regi poculum
    <verse number="22" style="v"/>alterum suspendit in patibulo ut coniectoris veritas probaretur
    <verse number="23" style="v"/>et tamen succedentibus prosperis praepositus pincernarum oblitus est interpretis sui
  </para>
  <chapter number="41" style="c"/>
  <para style="p">
    <verse number="1" style="v"/>post duos annos vidit Pharao somnium putabat se stare super fluvium
    <verse number="2" style="v"/>de quo ascendebant septem boves pulchrae et crassae nimis et pascebantur in locis palustribus
    <verse number="3" style="v"/>aliae quoque septem emergebant de flumine foedae confectaeque macie et pascebantur in ipsa amnis ripa in locis virentibus
    <verse number="4" style="v"/>devoraveruntque eas quarum mira species et habitudo corporum erat expergefactus Pharao
    <verse number="5" style="v"/>rursum dormivit et vidit alterum somnium septem spicae pullulabant in culmo uno plenae atque formonsae
    <verse number="6" style="v"/>aliae quoque totidem spicae tenues et percussae uredine oriebantur
    <verse number="7" style="v"/>devorantes omnem priorum pulchritudinem evigilans post quietem
    <verse number="8" style="v"/>et facto mane pavore perterritus misit ad coniectores Aegypti cunctosque sapientes et accersitis narravit somnium nec erat qui interpretaretur
    <verse number="9" style="v"/>tunc demum reminiscens pincernarum magister ait confiteor peccatum meum
    <verse number="10" style="v"/>iratus rex servis suis me et magistrum pistorum retrudi iussit in carcerem principis militum
    <verse number="11" style="v"/>ubi una nocte uterque vidimus somnium praesagum futurorum
    <verse number="12" style="v"/>erat ibi puer hebraeus eiusdem ducis militum famulus cui narrantes somnia
    <verse number="13" style="v"/>audivimus quicquid postea rei probavit eventus ego enim redditus sum officio meo et ille suspensus est in cruce
    <verse number="14" style="v"/>protinus ad regis imperium eductum de carcere Ioseph totonderunt ac veste mutata obtulerunt ei
    <verse number="15" style="v"/>cui ille ait vidi somnia nec est qui edisserat quae audivi te prudentissime conicere
    <verse number="16" style="v"/>respondit Ioseph absque me Deus respondebit prospera Pharaoni
    <verse number="17" style="v"/>narravit ergo ille quod viderat putabam me stare super ripam fluminis
    <verse number="18" style="v"/>et septem boves de amne conscendere pulchras nimis et obesis carnibus quae in pastu paludis virecta carpebant
    <verse number="19" style="v"/>et ecce has sequebantur aliae septem boves in tantum deformes et macilentae ut numquam tales in terra Aegypti viderim
    <verse number="20" style="v"/>quae devoratis et consumptis prioribus
    <verse number="21" style="v"/>nullum saturitatis dedere vestigium sed simili macie et squalore torpebant evigilans rursum sopore depressus
    <verse number="22" style="v"/>vidi somnium septem spicae pullulabant in culmo uno plenae atque pulcherrimae
    <verse number="23" style="v"/>aliae quoque septem tenues et percussae uredine oriebantur stipula
    <verse number="24" style="v"/>quae priorum pulchritudinem devorarunt narravi coniectoribus somnium et nemo est qui edisserat
    <verse number="25" style="v"/>respondit Ioseph somnium regis unum est quae facturus est Deus ostendit Pharaoni
    <verse number="26" style="v"/>septem boves pulchrae et septem spicae plenae septem ubertatis anni sunt eandemque vim somnii conprehendunt
    <verse number="27" style="v"/>septem quoque boves tenues atque macilentae quae ascenderunt post eas et septem spicae tenues et vento urente percussae septem anni sunt venturae famis
    <verse number="28" style="v"/>qui hoc ordine conplebuntur
    <verse number="29" style="v"/>ecce septem anni venient fertilitatis magnae in universa terra Aegypti
    <verse number="30" style="v"/>quos sequentur septem anni alii tantae sterilitatis ut oblivioni tradatur cuncta retro abundantia consumptura est enim fames omnem terram
    <verse number="31" style="v"/>et ubertatis magnitudinem perditura inopiae magnitudo
    <verse number="32" style="v"/>quod autem vidisti secundo ad eandem rem pertinens somnium firmitatis indicium est eo quod fiat sermo Dei et velocius impleatur
    <verse number="33" style="v"/>nunc ergo provideat rex virum sapientem et industrium et praeficiat eum terrae Aegypti
    <verse number="34" style="v"/>qui constituat praepositos per singulas regiones et quintam partem fructuum per septem annos fertilitatis
    <verse number="35" style="v"/>qui iam nunc futuri sunt congreget in horrea et omne frumentum sub Pharaonis potestate condatur serveturque in urbibus
    <verse number="36" style="v"/>et paretur futurae septem annorum fami quae pressura est Aegyptum et non consumetur terra inopia
    <verse number="37" style="v"/>placuit Pharaoni consilium et cunctis ministris eius
    <verse number="38" style="v"/>locutusque est ad eos num invenire poterimus talem virum qui spiritu Dei plenus sit
    <verse number="39" style="v"/>dixit ergo ad Ioseph quia ostendit Deus tibi omnia quae locutus es numquid sapientiorem et similem tui invenire potero
    <verse number="40" style="v"/>tu eris super domum meam et ad tui oris imperium cunctus populus oboediet uno tantum regni solio te praecedam
    <verse number="41" style="v"/>dicens quoque rursum Pharao ad Ioseph ecce constitui te super universam terram Aegypti
    <verse number="42" style="v"/>tulit anulum de manu sua et dedit in manu eius vestivitque eum stola byssina et collo torquem auream circumposuit
    <verse number="43" style="v"/>fecitque ascendere super currum suum secundum clamante praecone ut omnes coram eo genuflecterent et praepositum esse scirent universae terrae Aegypti
    <verse number="44" style="v"/>dixit quoque rex ad Ioseph ego sum Pharao absque tuo imperio non movebit quisquam manum aut pedem in omni terra Aegypti
    <verse number="45" style="v"/>vertitque nomen illius et vocavit eum lingua aegyptiaca Salvatorem mundi dedit quoque illi uxorem Aseneth filiam Putiphare sacerdotis Heliopoleos egressus itaque Ioseph ad terram Aegypti
    <verse number="46" style="v"/>triginta autem erat annorum quando stetit in conspectu regis Pharaonis circuivit omnes regiones Aegypti
    <verse number="47" style="v"/>venitque fertilitas septem annorum et in manipulos redactae segetes congregatae sunt in horrea Aegypti
    <verse number="48" style="v"/>omnis etiam frugum abundantia in singulis urbibus condita est
    <verse number="49" style="v"/>tantaque fuit multitudo tritici ut harenae maris coaequaretur et copia mensuram excederet
    <verse number="50" style="v"/>nati sunt autem Ioseph filii duo antequam veniret fames quos ei peperit Aseneth filia Putiphare sacerdotis Heliopoleos
    <verse number="51" style="v"/>vocavitque nomen primogeniti Manasse dicens oblivisci me fecit Deus omnium laborum meorum et domum patris mei
    <verse number="52" style="v"/>nomen quoque secundi appellavit Ephraim dicens crescere me fecit Deus in terra paupertatis meae
    <verse number="53" style="v"/>igitur transactis septem annis ubertatis qui fuerant in Aegypto
    <verse number="54" style="v"/>coeperunt venire septem anni inopiae quos praedixerat Ioseph et in universo orbe fames praevaluit in cuncta autem terra Aegypti erat panis
    <verse number="55" style="v"/>qua esuriente clamavit populus ad Pharaonem alimenta petens quibus ille respondit ite ad Ioseph et quicquid vobis dixerit facite
    <verse number="56" style="v"/>crescebat autem cotidie fames in omni terra aperuitque Ioseph universa horrea et vendebat Aegyptiis nam et illos oppresserat fames
    <verse number="57" style="v"/>omnesque provinciae veniebant in Aegyptum ut emerent escas et malum inopiae temperarent
  </para>
  <chapter number="42" style="c"/>
  <para style="p">
    <verse number="1" style="v"/>audiens autem Iacob quod alimenta venderentur in Aegypto dixit filiis suis quare neglegitis
    <verse number="2" style="v"/>audivi quod triticum venundetur in Aegypto descendite et emite nobis necessaria ut possimus vivere et non consumamur inopia
    <verse number="3" style="v"/>descendentes igitur fratres Ioseph decem ut emerent frumenta in Aegypto
    <verse number="4" style="v"/>Beniamin domi retento ab Iacob qui dixerat fratribus eius ne forte in itinere quicquam patiatur mali
    <verse number="5" style="v"/>ingressi sunt terram Aegypti cum aliis qui pergebant ad emendum erat autem fames in terra Chanaan
    <verse number="6" style="v"/>et Ioseph princeps Aegypti atque ad illius nutum frumenta populis vendebantur cumque adorassent eum fratres sui
    <verse number="7" style="v"/>et agnovisset eos quasi ad alienos durius loquebatur interrogans eos unde venistis qui responderunt de terra Chanaan ut emamus victui necessaria
    <verse number="8" style="v"/>et tamen fratres ipse cognoscens non est agnitus ab eis
    <verse number="9" style="v"/>recordatusque somniorum quae aliquando viderat ait exploratores estis ut videatis infirmiora terrae venistis
    <verse number="10" style="v"/>qui dixerunt non est ita domine sed servi tui venerunt ut emerent cibos
    <verse number="11" style="v"/>omnes filii unius viri sumus pacifici venimus nec quicquam famuli tui machinantur mali
    <verse number="12" style="v"/>quibus ille respondit aliter est inmunita terrae huius considerare venistis
    <verse number="13" style="v"/>et illi duodecim inquiunt servi tui fratres sumus filii viri unius in terra Chanaan minimus cum patre nostro est alius non est super
    <verse number="14" style="v"/>hoc est ait quod locutus sum exploratores estis
    <verse number="15" style="v"/>iam nunc experimentum vestri capiam per salutem Pharaonis non egrediemini hinc donec veniat frater vester minimus
    <verse number="16" style="v"/>mittite e vobis unum et adducat eum vos autem eritis in vinculis donec probentur quae dixistis utrum falsa an vera sint alioquin per salutem Pharaonis exploratores estis
    <verse number="17" style="v"/>tradidit ergo eos custodiae tribus diebus
    <verse number="18" style="v"/>die autem tertio eductis de carcere ait facite quod dixi et vivetis Deum enim timeo
    <verse number="19" style="v"/>si pacifici estis frater vester unus ligetur in carcere vos autem abite et ferte frumenta quae emistis in domos vestras
    <verse number="20" style="v"/>et fratrem vestrum minimum ad me adducite ut possim vestros probare sermones et non moriamini fecerunt ut dixerat
    <verse number="21" style="v"/>et locuti sunt invicem merito haec patimur quia peccavimus in fratrem nostrum videntes angustiam animae illius cum deprecaretur nos et non audivimus idcirco venit super nos ista tribulatio
    <verse number="22" style="v"/>e quibus unus Ruben ait numquid non dixi vobis nolite peccare in puerum et non audistis me en sanguis eius exquiritur
    <verse number="23" style="v"/>nesciebant autem quod intellegeret Ioseph eo quod per interpretem loquebatur ad eos
    <verse number="24" style="v"/>avertitque se parumper et flevit et reversus locutus est ad eos
    <verse number="25" style="v"/>tollens Symeon et ligans illis praesentibus iussitque ministris ut implerent saccos eorum tritico et reponerent pecunias singulorum in sacculis suis datis supra cibariis in via qui fecerunt ita
    <verse number="26" style="v"/>at illi portantes frumenta in asinis profecti sunt
    <verse number="27" style="v"/>apertoque unus sacco ut daret iumento pabulum in diversorio contemplatus pecuniam in ore sacculi
    <verse number="28" style="v"/>dixit fratribus suis reddita est mihi pecunia en habetur in sacco et obstupefacti turbatique dixerunt mutuo quidnam est hoc quod fecit nobis Deus
    <verse number="29" style="v"/>veneruntque ad Iacob patrem suum in terra Chanaan et narraverunt ei omnia quae accidissent sibi dicentes
    <verse number="30" style="v"/>locutus est nobis dominus terrae dure et putavit nos exploratores provinciae
    <verse number="31" style="v"/>cui respondimus pacifici sumus nec ullas molimur insidias
    <verse number="32" style="v"/>duodecim fratres uno patre geniti sumus unus non est super minimus cum patre versatur in terra Chanaan
    <verse number="33" style="v"/>qui ait nobis sic probabo quod pacifici sitis fratrem vestrum unum dimittite apud me et cibaria domibus vestris necessaria sumite et abite
    <verse number="34" style="v"/>fratremque vestrum minimum adducite ad me ut sciam quod non sitis exploratores et istum qui tenetur in vinculis recipere possitis ac deinceps emendi quae vultis habeatis licentiam
    <verse number="35" style="v"/>his dictis cum frumenta effunderent singuli reppererunt in ore saccorum ligatas pecunias exterritisque simul omnibus
    <verse number="36" style="v"/>dixit pater Iacob absque liberis me esse fecistis Ioseph non est super Symeon tenetur in vinculis Beniamin auferetis in me haec mala omnia reciderunt
    <verse number="37" style="v"/>cui respondit Ruben duos filios meos interfice si non reduxero illum tibi trade in manu mea et ego eum restituam
    <verse number="38" style="v"/>at ille non descendet inquit filius meus vobiscum frater eius mortuus est ipse solus remansit si quid ei adversi acciderit in terra ad quam pergitis deducetis canos meos cum dolore ad inferos
  </para>
  <chapter number="43" style="c"/>
  <para style="p">
    <verse number="1" style="v"/>interim fames omnem terram vehementer premebat
    <verse number="2" style="v"/>consumptisque cibis quos ex Aegypto detulerant dixit Iacob ad filios suos revertimini et emite pauxillum escarum
    <verse number="3" style="v"/>respondit Iudas denuntiavit nobis vir ille sub testificatione iurandi dicens non videbitis faciem meam nisi fratrem vestrum minimum adduxeritis vobiscum
    <verse number="4" style="v"/>si ergo vis mittere eum nobiscum pergemus pariter et ememus tibi necessaria
    <verse number="5" style="v"/>si autem non vis non ibimus vir enim ut saepe diximus denuntiavit nobis dicens non videbitis faciem meam absque fratre vestro minimo
    <verse number="6" style="v"/>dixit eis Israhel in meam hoc fecistis miseriam ut indicaretis ei et alium habere vos fratrem
    <verse number="7" style="v"/>at illi responderunt interrogavit nos homo per ordinem nostram progeniem si pater viveret si haberemus fratrem et nos respondimus ei consequenter iuxta id quod fuerat sciscitatus numquid scire poteramus quod dicturus esset adducite vobiscum fratrem vestrum
    <verse number="8" style="v"/>Iudas quoque dixit patri suo mitte puerum mecum ut proficiscamur et possimus vivere ne moriamur nos et parvuli nostri
    <verse number="9" style="v"/>ego suscipio puerum de manu mea require illum nisi reduxero et tradidero eum tibi ero peccati in te reus omni tempore
    <verse number="10" style="v"/>si non intercessisset dilatio iam vice altera venissemus
    <verse number="11" style="v"/>igitur Israhel pater eorum dixit ad eos si sic necesse est facite quod vultis sumite de optimis terrae fructibus in vasis vestris et deferte viro munera modicum resinae et mellis et styracis et stactes et terebinthi et amigdalarum
    <verse number="12" style="v"/>pecuniamque duplicem ferte vobiscum et illam quam invenistis in sacculis reportate ne forte errore factum sit
    <verse number="13" style="v"/>sed et fratrem vestrum tollite et ite ad virum
    <verse number="14" style="v"/>Deus autem meus omnipotens faciat vobis eum placabilem et remittat vobiscum fratrem vestrum quem tenet et hunc Beniamin ego autem quasi orbatus absque liberis ero
    <verse number="15" style="v"/>tulerunt ergo viri munera et pecuniam duplicem et Beniamin descenderuntque in Aegyptum et steterunt coram Ioseph
    <verse number="16" style="v"/>quos cum ille vidisset et Beniamin simul praecepit dispensatori domus suae dicens introduc viros domum et occide victimas et instrue convivium quoniam mecum sunt comesuri meridie
    <verse number="17" style="v"/>fecit ille sicut fuerat imperatum et introduxit viros domum
    <verse number="18" style="v"/>ibique exterriti dixerunt mutuo propter pecuniam quam rettulimus prius in saccis nostris introducti sumus ut devolvat in nos calumniam et violenter subiciat servituti et nos et asinos nostros
    <verse number="19" style="v"/>quam ob rem in ipsis foribus accedentes ad dispensatorem
    <verse number="20" style="v"/>locuti sunt oramus domine ut audias iam ante descendimus ut emeremus escas
    <verse number="21" style="v"/>quibus emptis cum venissemus ad diversorium aperuimus sacculos nostros et invenimus pecuniam in ore saccorum quam nunc eodem pondere reportamus
    <verse number="22" style="v"/>sed et aliud adtulimus argentum ut emamus quae necessaria sunt non est in nostra conscientia quis eam posuerit in marsuppiis nostris
    <verse number="23" style="v"/>at ille respondit pax vobiscum nolite timere Deus vester et Deus patris vestri dedit vobis thesauros in sacculis vestris nam pecuniam quam dedistis mihi probatam ego habeo eduxitque ad eos Symeon
    <verse number="24" style="v"/>et introductis domum adtulit aquam et laverunt pedes suos deditque pabula asinis eorum
    <verse number="25" style="v"/>illi vero parabant munera donec ingrederetur Ioseph meridie audierant enim quod ibi comesuri essent panem
    <verse number="26" style="v"/>igitur ingressus est Ioseph domum suam obtuleruntque ei munera tenentes in manibus et adoraverunt proni in terram
    <verse number="27" style="v"/>at ille clementer resalutatis eis interrogavit dicens salvusne est pater vester senex de quo dixeratis mihi adhuc vivit
    <verse number="28" style="v"/>qui responderunt sospes est servus tuus pater noster adhuc vivit et incurvati adoraverunt eum
    <verse number="29" style="v"/>adtollens autem oculos Ioseph vidit Beniamin fratrem suum uterinum et ait iste est frater vester parvulus de quo dixeratis mihi et rursum Deus inquit misereatur tui fili mi
    <verse number="30" style="v"/>festinavitque quia commota fuerant viscera eius super fratre suo et erumpebant lacrimae et introiens cubiculum flevit
    <verse number="31" style="v"/>rursusque lota facie egressus continuit se et ait ponite panes
    <verse number="32" style="v"/>quibus adpositis seorsum Ioseph et seorsum fratribus Aegyptiis quoque qui vescebantur simul seorsum inlicitum est enim Aegyptiis comedere cum Hebraeis et profanum putant huiuscemodi convivium
    <verse number="33" style="v"/>sederunt coram eo primogenitus iuxta primogenita sua et minimus iuxta aetatem suam et mirabantur nimis
    <verse number="34" style="v"/>sumptis partibus quas ab eo acceperant maiorque pars venit Beniamin ita ut quinque partibus excederet biberuntque et inebriati sunt cum eo
  </para>
  <chapter number="44" style="c"/>
  <para style="p">
    <verse number="1" style="v"/>praecepit autem Ioseph dispensatori domus suae dicens imple saccos eorum frumento quantum possunt capere et pone pecuniam singulorum in summitate sacci
    <verse number="2" style="v"/>scyphum autem meum argenteum et pretium quod dedit tritici pone in ore sacci iunioris factumque est ita
    <verse number="3" style="v"/>et orto mane dimissi sunt cum asinis suis
    <verse number="4" style="v"/>iamque urbem exierant et processerant paululum tum Ioseph arcessito dispensatore domus surge inquit persequere viros et adprehensis dicito quare reddidistis malum pro bono
    <verse number="5" style="v"/>scyphum quem furati estis ipse est in quo bibit dominus meus et in quo augurari solet pessimam rem fecistis
    <verse number="6" style="v"/>fecit ille ut iusserat et adprehensis per ordinem locutus est
    <verse number="7" style="v"/>qui responderunt quare sic loquitur dominus noster ut servi tui tantum flagitii commiserint
    <verse number="8" style="v"/>pecuniam quam invenimus in summitate saccorum reportavimus ad te de terra Chanaan et quomodo consequens est ut furati simus de domo domini tui aurum vel argentum
    <verse number="9" style="v"/>apud quemcumque fuerit inventum servorum tuorum quod quaeris moriatur et nos servi erimus domini nostri
    <verse number="10" style="v"/>qui dixit fiat iuxta vestram sententiam apud quem fuerit inventum ipse sit servus meus vos autem eritis innoxii
    <verse number="11" style="v"/>itaque festinato deponentes in terram saccos aperuerunt singuli
    <verse number="12" style="v"/>quos scrutatus incipiens a maiore usque ad minimum invenit scyphum in sacco Beniamin
    <verse number="13" style="v"/>at illi scissis vestibus oneratisque rursum asinis reversi sunt in oppidum
    <verse number="14" style="v"/>primusque Iudas cum fratribus ingressus est ad Ioseph necdum enim de loco abierat omnesque ante eum in terra pariter corruerunt
    <verse number="15" style="v"/>quibus ille ait cur sic agere voluistis an ignoratis quod non sit similis mei in augurandi scientia
    <verse number="16" style="v"/>cui Iudas quid respondebimus inquit domino meo vel quid loquemur aut iusti poterimus obtendere Deus invenit iniquitatem servorum tuorum en omnes servi sumus domini mei et nos et apud quem inventus est scyphus
    <verse number="17" style="v"/>respondit Ioseph absit a me ut sic agam qui furatus est scyphum ipse sit servus meus vos autem abite liberi ad patrem vestrum
    <verse number="18" style="v"/>accedens propius Iudas confidenter ait oro domine mi loquatur servus tuus verbum in auribus tuis et ne irascaris famulo tuo tu es enim post Pharaonem
    <verse number="19" style="v"/>dominus meus interrogasti prius servos tuos habetis patrem aut fratrem
    <verse number="20" style="v"/>et nos respondimus tibi domino meo est nobis pater senex et puer parvulus qui in senecta illius natus est cuius uterinus frater est mortuus et ipsum solum habet mater sua pater vero tenere diligit eum
    <verse number="21" style="v"/>dixistique servis tuis adducite eum ad me et ponam oculos meos super illum
    <verse number="22" style="v"/>suggessimus domino meo non potest puer relinquere patrem suum si enim illum dimiserit morietur
    <verse number="23" style="v"/>et dixisti servis tuis nisi venerit frater vester minimus vobiscum non videbitis amplius faciem meam
    <verse number="24" style="v"/>cum ergo ascendissemus ad famulum tuum patrem nostrum narravimus ei omnia quae locutus est dominus meus
    <verse number="25" style="v"/>et dixit pater noster revertimini et emite nobis parum tritici
    <verse number="26" style="v"/>cui diximus ire non possumus si frater noster minimus descendet nobiscum proficiscemur simul alioquin illo absente non audemus videre faciem viri
    <verse number="27" style="v"/>atque ille respondit vos scitis quod duos genuerit mihi uxor mea
    <verse number="28" style="v"/>egressus est unus et dixistis bestia devoravit eum et hucusque non conparet
    <verse number="29" style="v"/>si tuleritis et istum et aliquid ei in via contigerit deducetis canos meos cum maerore ad inferos
    <verse number="30" style="v"/>igitur si intravero ad servum tuum patrem nostrum et puer defuerit cum anima illius ex huius anima pendeat
    <verse number="31" style="v"/>videritque eum non esse nobiscum morietur et deducent famuli tui canos eius cum dolore ad inferos
    <verse number="32" style="v"/>ego proprie servus tuus qui in meam hunc recepi fidem et spopondi dicens nisi reduxero eum peccati reus ero in patrem meum omni tempore
    <verse number="33" style="v"/>manebo itaque servus tuus pro puero in ministerium domini mei et puer ascendat cum fratribus suis
    <verse number="34" style="v"/>non enim possum redire ad patrem absente puero ne calamitatis quae oppressura est patrem meum testis adsistam
  </para>
  <chapter number="45" style="c"/>
  <para style="p">
    <verse number="1" style="v"/>non se poterat ultra cohibere Ioseph multis coram adstantibus unde praecepit ut egrederentur cuncti foras et nullus interesset alienus agnitioni mutuae
    <verse number="2" style="v"/>elevavitque vocem cum fletu quam audierunt Aegyptii omnisque domus Pharaonis
    <verse number="3" style="v"/>et dixit fratribus suis ego sum Ioseph adhuc pater meus vivit nec poterant respondere fratres nimio timore perterriti
    <verse number="4" style="v"/>ad quos ille clementer accedite inquit ad me et cum accessissent prope ego sum ait Ioseph frater vester quem vendidistis in Aegypto
    <verse number="5" style="v"/>nolite pavere nec vobis durum esse videatur quod vendidistis me in his regionibus pro salute enim vestra misit me Deus ante vos in Aegyptum
    <verse number="6" style="v"/>biennium est quod fames esse coepit in terra et adhuc quinque anni restant quibus nec arari poterit nec meti
    <verse number="7" style="v"/>praemisitque me Deus ut reservemini super terram et escas ad vivendum habere possitis
    <verse number="8" style="v"/>non vestro consilio sed Dei huc voluntate missus sum qui fecit me quasi patrem Pharaonis et dominum universae domus eius ac principem in omni terra Aegypti
    <verse number="9" style="v"/>festinate et ascendite ad patrem meum et dicetis ei haec mandat filius tuus Ioseph Deus me fecit dominum universae terrae Aegypti descende ad me ne moreris
    <verse number="10" style="v"/>et habita in terra Gessen erisque iuxta me tu et filii tui et filii filiorum tuorum oves tuae et armenta tua et universa quae possides
    <verse number="11" style="v"/>ibique te pascam adhuc enim quinque anni residui sunt famis ne et tu pereas et domus tua et omnia quae possides
    <verse number="12" style="v"/>en oculi vestri et oculi fratris mei Beniamin vident quod os meum loquatur ad vos
    <verse number="13" style="v"/>nuntiate patri meo universam gloriam meam et cuncta quae vidistis in Aegypto festinate et adducite eum ad me
    <verse number="14" style="v"/>cumque amplexatus recidisset in collum Beniamin fratris sui flevit illo quoque flente similiter super collum eius
    <verse number="15" style="v"/>osculatusque est Ioseph omnes fratres suos et ploravit super singulos post quae ausi sunt loqui ad eum
    <verse number="16" style="v"/>auditumque est et celebri sermone vulgatum in aula regis venerunt fratres Ioseph et gavisus est Pharao atque omnis familia eius
    <verse number="17" style="v"/>dixitque ad Ioseph ut imperaret fratribus suis dicens onerantes iumenta ite in terram Chanaan
    <verse number="18" style="v"/>et tollite inde patrem vestrum et cognationem et venite ad me et ego dabo vobis omnia bona Aegypti ut comedatis medullam terrae
    <verse number="19" style="v"/>praecipe etiam ut tollant plaustra de terra Aegypti ad subvectionem parvulorum suorum et coniugum ac dicito tollite patrem vestrum et properate quantocius venientes
    <verse number="20" style="v"/>ne dimittatis quicquam de supellectili vestra quia omnes opes Aegypti vestrae erunt
    <verse number="21" style="v"/>fecerunt filii Israhel ut eis mandatum fuerat quibus dedit Ioseph plaustra secundum Pharaonis imperium et cibaria in itinere
    <verse number="22" style="v"/>singulisque proferri iussit binas stolas Beniamin vero dedit trecentos argenteos cum quinque stolis optimis
    <verse number="23" style="v"/>tantundem pecuniae et vestium mittens patri suo addens eis asinos decem qui subveherent ex omnibus divitiis Aegypti et totidem asinas triticum in itinere panesque portantes
    <verse number="24" style="v"/>dimisit ergo fratres suos et proficiscentibus ait ne irascamini in via
    <verse number="25" style="v"/>qui ascendentes ex Aegypto venerunt in terram Chanaan ad patrem suum Iacob
    <verse number="26" style="v"/>et nuntiaverunt ei dicentes Ioseph vivit et ipse dominatur in omni terra Aegypti quo audito quasi de gravi somno evigilans tamen non credebat eis
    <verse number="27" style="v"/>illi contra referebant omnem ordinem rei cumque vidisset plaustra et universa quae miserat revixit spiritus eius
    <verse number="28" style="v"/>et ait sufficit mihi si adhuc Ioseph filius meus vivit vadam et videbo illum antequam moriar
  </para>
  <chapter number="46" style="c"/>
  <para style="p">
    <verse number="1" style="v"/>profectusque Israhel cum omnibus quae habebat venit ad puteum Iuramenti et mactatis ibi victimis Deo patris sui Isaac
    <verse number="2" style="v"/>audivit eum per visionem nocte vocantem se et dicentem sibi Iacob Iacob cui respondit ecce adsum
    <verse number="3" style="v"/>ait illi Deus ego sum Fortissimus Deus patris tui noli timere et descende in Aegyptum quia in gentem magnam faciam te ibi
    <verse number="4" style="v"/>ego descendam tecum illuc et ego inde adducam te revertentem Ioseph quoque ponet manum suam super oculos tuos
    <verse number="5" style="v"/>surrexit Iacob a puteo Iuramenti tuleruntque eum filii cum parvulis et uxoribus suis in plaustris quae miserat Pharao ad portandum senem
    <verse number="6" style="v"/>et omnia quae possederat in terra Chanaan venitque in Aegyptum cum omni semine suo
    <verse number="7" style="v"/>filii eius et nepotes filiae et cuncta simul progenies
    <verse number="8" style="v"/>haec sunt autem nomina filiorum Israhel qui ingressi sunt in Aegyptum ipse cum liberis suis primogenitus Ruben
    <verse number="9" style="v"/>filii Ruben Enoch et Phallu et Esrom et Charmi
    <verse number="10" style="v"/>filii Symeon Iemuhel et Iamin et Ahod et Iachin et Saher et Saul filius Chananitidis
    <verse number="11" style="v"/>filii Levi Gerson Caath et Merari
    <verse number="12" style="v"/>filii Iuda Her et Onan et Sela et Phares et Zara mortui sunt autem Her et Onan in terra Chanaan natique sunt filii Phares Esrom et Amul
    <verse number="13" style="v"/>filii Isachar Thola et Phua et Iob et Semron
    <verse number="14" style="v"/>filii Zabulon Sared et Helon et Iahelel
    <verse number="15" style="v"/>hii filii Liae quos genuit in Mesopotamiam Syriae cum Dina filia sua omnes animae filiorum eius et filiarum triginta tres
    <verse number="16" style="v"/>filii Gad Sephion et Haggi Suni et Esebon Heri et Arodi et Areli
    <verse number="17" style="v"/>filii Aser Iamne et Iesua et Iesui et Beria Sara quoque soror eorum filii Beria Heber et Melchihel
    <verse number="18" style="v"/>hii filii Zelphae quam dedit Laban Liae filiae suae et hos genuit Iacob sedecim animas
    <verse number="19" style="v"/>filii Rahel uxoris Iacob Ioseph et Beniamin
    <verse number="20" style="v"/>natique sunt Ioseph filii in terra Aegypti quos genuit ei Aseneth filia Putiphare sacerdotis Heliopoleos Manasses et Ephraim
    <verse number="21" style="v"/>filii Beniamin Bela et Bechor et Asbel Gera et Naaman et Ehi et Ros Mophim et Opphim et Ared
    <verse number="22" style="v"/>hii filii Rahel quos genuit Iacob omnes animae quattuordecim
    <verse number="23" style="v"/>filii Dan Usim
    <verse number="24" style="v"/>filii Nepthalim Iasihel et Guni et Hieser et Sallem
    <verse number="25" style="v"/>hii filii Balae quam dedit Laban Raheli filiae suae et hos genuit Iacob omnes animae septem
    <verse number="26" style="v"/>cunctae animae quae ingressae sunt cum Iacob in Aegyptum et egressae de femore illius absque uxoribus filiorum sexaginta sex
    <verse number="27" style="v"/>filii autem Ioseph qui nati sunt ei in terra Aegypti animae duae omnis anima domus Iacob quae ingressa est Aegyptum fuere septuaginta
    <verse number="28" style="v"/>misit autem Iudam ante se ad Ioseph ut nuntiaret ei et ille occurreret in Gessen
    <verse number="29" style="v"/>quo cum pervenisset iuncto Ioseph curru suo ascendit obviam patri ad eundem locum vidensque eum inruit super collum eius et inter amplexus flevit
    <verse number="30" style="v"/>dixitque pater ad Ioseph iam laetus moriar quia vidi faciem tuam et superstitem te relinquo
    <verse number="31" style="v"/>et ille locutus est ad fratres et ad omnem domum patris sui ascendam et nuntiabo Pharaoni dicamque ei fratres mei et domus patris mei qui erant in terra Chanaan venerunt ad me
    <verse number="32" style="v"/>et sunt viri pastores ovium curamque habent alendorum gregum pecora sua et armenta et omnia quae habere potuerunt adduxerunt secum
    <verse number="33" style="v"/>cumque vocaverit vos et dixerit quod est opus vestrum
    <verse number="34" style="v"/>respondebitis viri pastores sumus servi tui ab infantia nostra usque in praesens et nos et patres nostri haec autem dicetis ut habitare possitis in terra Gessen quia detestantur Aegyptii omnes pastores ovium
  </para>
  <chapter number="47" style="c"/>
  <para style="p">
    <verse number="1" style="v"/>ingressus ergo Ioseph nuntiavit Pharaoni dicens pater meus et fratres oves eorum et armenta et cuncta quae possident venerunt de terra Chanaan et ecce consistunt in terra Gessen
    <verse number="2" style="v"/>extremos quoque fratrum suorum quinque viros statuit coram rege
    <verse number="3" style="v"/>quos ille interrogavit quid habetis operis responderunt pastores ovium sumus servi tui et nos et patres nostri
    <verse number="4" style="v"/>ad peregrinandum in terra tua venimus quoniam non est herba gregibus servorum tuorum ingravescente fame in regione Chanaan petimusque ut esse nos iubeas servos tuos in terra Gessen
    <verse number="5" style="v"/>dixit itaque rex ad Ioseph pater tuus et fratres tui venerunt ad te
    <verse number="6" style="v"/>terra Aegypti in conspectu tuo est in optimo loco fac habitare eos et trade eis terram Gessen quod si nosti esse in eis viros industrios constitue illos magistros pecorum meorum
    <verse number="7" style="v"/>post haec introduxit Ioseph patrem suum ad regem et statuit eum coram eo qui benedicens illi
    <verse number="8" style="v"/>et interrogatus ab eo quot sunt dies annorum vitae tuae
    <verse number="9" style="v"/>respondit dies peregrinationis vitae meae centum triginta annorum sunt parvi et mali et non pervenerunt usque ad dies patrum meorum quibus peregrinati sunt
    <verse number="10" style="v"/>et benedicto rege egressus est foras
    <verse number="11" style="v"/>Ioseph vero patri et fratribus suis dedit possessionem in Aegypto in optimo loco terrae solo Ramesses ut praeceperat Pharao
    <verse number="12" style="v"/>et alebat eos omnemque domum patris sui praebens cibaria singulis
    <verse number="13" style="v"/>in toto enim orbe panis deerat et oppresserat fames terram maxime Aegypti et Chanaan
    <verse number="14" style="v"/>e quibus omnem pecuniam congregavit pro venditione frumenti et intulit eam in aerarium regis
    <verse number="15" style="v"/>cumque defecisset emptoris pretium venit cuncta Aegyptus ad Ioseph dicens da nobis panes quare morimur coram te deficiente pecunia
    <verse number="16" style="v"/>quibus ille respondit adducite pecora vestra et dabo vobis pro eis cibos si pretium non habetis
    <verse number="17" style="v"/>quae cum adduxissent dedit eis alimenta pro equis et ovibus et bubus et asinis sustentavitque eos illo anno pro commutatione pecorum
    <verse number="18" style="v"/>veneruntque anno secundo et dixerunt ei non celamus dominum nostrum quod deficiente pecunia pecora simul defecerint nec clam te est quod absque corporibus et terra nihil habeamus
    <verse number="19" style="v"/>cur ergo morimur te vidente et nos et terra nostra tui erimus eme nos in servitutem regiam et praebe semina ne pereunte cultore redigatur terra in solitudinem
    <verse number="20" style="v"/>emit igitur Ioseph omnem terram Aegypti vendentibus singulis possessiones suas prae magnitudine famis subiecitque eam Pharaoni
    <verse number="21" style="v"/>et cunctos populos eius a novissimis terminis Aegypti usque ad extremos fines eius
    <verse number="22" style="v"/>praeter terram sacerdotum quae a rege tradita fuerat eis quibus et statuta cibaria ex horreis publicis praebebantur et idcirco non sunt conpulsi vendere possessiones suas
    <verse number="23" style="v"/>dixit ergo Ioseph ad populos en ut cernitis et vos et terram vestram Pharao possidet accipite semina et serite agros
    <verse number="24" style="v"/>ut fruges habere possitis quintam partem regi dabitis quattuor reliquas permitto vobis in sementem et in cibos famulis et liberis vestris
    <verse number="25" style="v"/>qui responderunt salus nostra in manu tua est respiciat nos tantum dominus noster et laeti serviemus regi
    <verse number="26" style="v"/>ex eo tempore usque in praesentem diem in universa terra Aegypti regibus quinta pars solvitur et factum est quasi in legem absque terra sacerdotali quae libera ab hac condicione fuit
    <verse number="27" style="v"/>habitavit ergo Israhel in Aegypto id est in terra Gessen et possedit eam auctusque est et multiplicatus nimis
    <verse number="28" style="v"/>et vixit in ea decem et septem annis factique sunt omnes dies vitae illius centum quadraginta septem annorum
    <verse number="29" style="v"/>cumque adpropinquare cerneret mortis diem vocavit filium suum Ioseph et dixit ad eum si inveni gratiam in conspectu tuo pone manum sub femore meo et facies mihi misericordiam et veritatem ut non sepelias me in Aegypto
    <verse number="30" style="v"/>sed dormiam cum patribus meis et auferas me de hac terra condasque in sepulchro maiorum cui respondit Ioseph ego faciam quod iussisti
    <verse number="31" style="v"/>et ille iura ergo inquit mihi quo iurante adoravit Israhel Deum conversus ad lectuli caput
  </para>
  <chapter number="48" style="c"/>
  <para style="p">
    <verse number="1" style="v"/>his ita transactis nuntiatum est Ioseph quod aegrotaret pater eius qui adsumptis duobus filiis Manasse et Ephraim ire perrexit
    <verse number="2" style="v"/>dictumque est seni ecce filius tuus Ioseph venit ad te qui confortatus sedit in lectulo
    <verse number="3" style="v"/>et ingresso ad se ait Deus omnipotens apparuit mihi in Luza quae est in terra Chanaan benedixitque mihi
    <verse number="4" style="v"/>et ait ego te augebo et multiplicabo et faciam in turbas populorum daboque tibi terram hanc et semini tuo post te in possessionem sempiternam
    <verse number="5" style="v"/>duo igitur filii tui qui nati sunt tibi in terra Aegypti antequam huc venirem ad te mei erunt Ephraim et Manasses sicut Ruben et Symeon reputabuntur mihi
    <verse number="6" style="v"/>reliquos autem quos genueris post eos tui erunt et nomine fratrum suorum vocabuntur in possessionibus suis
    <verse number="7" style="v"/>mihi enim quando veniebam de Mesopotamiam mortua est Rahel in terra Chanaan in ipso itinere eratque vernum tempus et ingrediebar Ephratam et sepelivi eam iuxta viam Ephratae quae alio nomine appellatur Bethleem
    <verse number="8" style="v"/>videns autem filios eius dixit ad eum qui sunt isti
    <verse number="9" style="v"/>respondit filii mei sunt quos dedit mihi Deus in hoc loco adduc inquit eos ad me ut benedicam illis
    <verse number="10" style="v"/>oculi enim Israhel caligabant prae nimia senectute et clare videre non poterat adplicitosque ad se deosculatus et circumplexus
    <verse number="11" style="v"/>dixit ad filium non sum fraudatus aspectu tuo insuper ostendit mihi Deus semen tuum
    <verse number="12" style="v"/>cumque tulisset eos Ioseph de gremio patris adoravit pronus in terram
    <verse number="13" style="v"/>et posuit Ephraim ad dexteram suam id est ad sinistram Israhel Manassen vero in sinistra sua ad dexteram scilicet patris adplicuitque ambos ad eum
    <verse number="14" style="v"/>qui extendens manum dextram posuit super caput Ephraim iunioris fratris sinistram autem super caput Manasse qui maior natu erat commutans manus
    <verse number="15" style="v"/>benedixitque Ioseph filio suo et ait Deus in cuius conspectu ambulaverunt patres mei Abraham et Isaac Deus qui pascit me ab adulescentia mea usque in praesentem diem
    <verse number="16" style="v"/>angelus qui eruit me de cunctis malis benedicat pueris et invocetur super eos nomen meum nomina quoque patrum meorum Abraham et Isaac et crescant in multitudinem super terram
    <verse number="17" style="v"/>videns autem Ioseph quod posuisset pater suus dexteram manum super caput Ephraim graviter accepit et adprehensam patris manum levare conatus est de capite Ephraim et transferre super caput Manasse
    <verse number="18" style="v"/>dixitque ad patrem non ita convenit pater quia hic est primogenitus pone dexteram tuam super caput eius
    <verse number="19" style="v"/>qui rennuens ait scio fili mi scio et iste quidem erit in populos et multiplicabitur sed frater eius iunior maior illo erit et semen illius crescet in gentes
    <verse number="20" style="v"/>benedixitque eis in ipso tempore dicens in te benedicetur Israhel atque dicetur faciat tibi Deus sicut Ephraim et sicut Manasse constituitque Ephraim ante Manassen
    <verse number="21" style="v"/>et ait ad Ioseph filium suum en ego morior et erit Deus vobiscum reducetque vos ad terram patrum vestrorum
    <verse number="22" style="v"/>do tibi partem unam extra fratres tuos quam tuli de manu Amorrei in gladio et arcu meo
  </para>
  <chapter number="49" style="c"/>
  <para style="p">
    <verse number="1" style="v"/>vocavit autem Iacob filios suos et ait eis congregamini ut adnuntiem quae ventura sunt vobis diebus novissimis
    <verse number="2" style="v"/>congregamini et audite filii Iacob audite Israhel patrem vestrum
    <verse number="3" style="v"/>Ruben primogenitus meus tu fortitudo mea et principium doloris mei prior in donis maior imperio
    <verse number="4" style="v"/>effusus es sicut aqua non crescas quia ascendisti cubile patris tui et maculasti stratum eius
    <verse number="5" style="v"/>Symeon et Levi fratres vasa iniquitatis bellantia
    <verse number="6" style="v"/>in consilio eorum ne veniat anima mea et in coetu illorum non sit gloria mea quia in furore suo occiderunt virum et in voluntate sua suffoderunt murum
    <verse number="7" style="v"/>maledictus furor eorum quia pertinax et indignatio illorum quia dura dividam eos in Iacob et dispergam illos in Israhel
    <verse number="8" style="v"/>Iuda te laudabunt fratres tui manus tua in cervicibus inimicorum tuorum adorabunt te filii patris tui
    <verse number="9" style="v"/>catulus leonis Iuda a praeda fili mi ascendisti requiescens accubuisti ut leo et quasi leaena quis suscitabit eum
    <verse number="10" style="v"/>non auferetur sceptrum de Iuda et dux de femoribus eius donec veniat qui mittendus est et ipse erit expectatio gentium
    <verse number="11" style="v"/>ligans ad vineam pullum suum et ad vitem o fili mi asinam suam lavabit vino stolam suam et sanguine uvae pallium suum
    <verse number="12" style="v"/>pulchriores oculi eius vino et dentes lacte candidiores
    <verse number="13" style="v"/>Zabulon in litore maris habitabit et in statione navium pertingens usque ad Sidonem
    <verse number="14" style="v"/>Isachar asinus fortis accubans inter terminos
    <verse number="15" style="v"/>vidit requiem quod esset bona et terram quod optima et subposuit umerum suum ad portandum factusque est tributis serviens
    <verse number="16" style="v"/>Dan iudicabit populum suum sicut et alia tribus Israhel
    <verse number="17" style="v"/>fiat Dan coluber in via cerastes in semita mordens ungulas equi ut cadat ascensor eius retro
    <verse number="18" style="v"/>salutare tuum expectabo Domine
    <verse number="19" style="v"/>Gad accinctus proeliabitur ante eum et ipse accingetur retrorsum
    <verse number="20" style="v"/>Aser pinguis panis eius et praebebit delicias regibus
    <verse number="21" style="v"/>Nepthalim cervus emissus et dans eloquia pulchritudinis
    <verse number="22" style="v"/>filius adcrescens Ioseph filius adcrescens et decorus aspectu filiae discurrerunt super murum
    <verse number="23" style="v"/>sed exasperaverunt eum et iurgati sunt invideruntque illi habentes iacula
    <verse number="24" style="v"/>sedit in forti arcus eius et dissoluta sunt vincula brachiorum et manuum illius per manus potentis Iacob inde pastor egressus est lapis Israhel
    <verse number="25" style="v"/>Deus patris tui erit adiutor tuus et Omnipotens benedicet tibi benedictionibus caeli desuper benedictionibus abyssi iacentis deorsum benedictionibus uberum et vulvae
    <verse number="26" style="v"/>benedictiones patris tui confortatae sunt benedictionibus patrum eius donec veniret desiderium collium aeternorum fiant in capite Ioseph et in vertice nazarei inter fratres suos
    <verse number="27" style="v"/>Beniamin lupus rapax mane comedet praedam et vespere dividet spolia
    <verse number="28" style="v"/>omnes hii in tribubus Israhel duodecim haec locutus est eis pater suus benedixitque singulis benedictionibus propriis
    <verse number="29" style="v"/>et praecepit eis dicens ego congregor ad populum meum sepelite me cum patribus meis in spelunca duplici quae est in agro Ephron Hetthei
    <verse number="30" style="v"/>contra Mambre in terra Chanaan quam emit Abraham cum agro ab Ephron Hettheo in possessionem sepulchri
    <verse number="31" style="v"/>ibi sepelierunt eum et Sarram uxorem eius ibi sepultus est Isaac cum Rebecca coniuge ibi et Lia condita iacet
    <verse number="32" style="v"/>finitisque mandatis quibus filios instruebat collegit pedes suos super lectulum et obiit adpositusque est ad populum suum
    <verse number="33" style="v"/>
  </para>
  <chapter number="50" style="c"/>
  <para style="p">
    <verse number="1" style="v"/>quod cernens Ioseph ruit super faciem patris flens et deosculans eum
    <verse number="2" style="v"/>praecepitque servis suis medicis ut aromatibus condirent patrem
    <verse number="3" style="v"/>quibus iussa explentibus transierunt quadraginta dies iste quippe mos erat cadaverum conditorum flevitque eum Aegyptus septuaginta diebus
    <verse number="4" style="v"/>et expleto planctus tempore locutus est Ioseph ad familiam Pharaonis si inveni gratiam in conspectu vestro loquimini in auribus Pharaonis
    <verse number="5" style="v"/>eo quod pater meus adiuraverit me dicens en morior in sepulchro meo quod fodi mihi in terra Chanaan sepelies me ascendam igitur et sepeliam patrem meum ac revertar
    <verse number="6" style="v"/>dixitque ei Pharao ascende et sepeli patrem tuum sicut adiuratus es
    <verse number="7" style="v"/>quo ascendente ierunt cum eo omnes senes domus Pharaonis cunctique maiores natu terrae Aegypti
    <verse number="8" style="v"/>domus Ioseph cum fratribus suis absque parvulis et gregibus atque armentis quae dereliquerant in terra Gessen
    <verse number="9" style="v"/>habuit quoque in comitatu currus et equites et facta est turba non modica
    <verse number="10" style="v"/>veneruntque ad aream Atad quae sita est trans Iordanem ubi celebrantes exequias planctu magno atque vehementi impleverunt septem dies
    <verse number="11" style="v"/>quod cum vidissent habitatores terrae Chanaan dixerunt planctus magnus est iste Aegyptiis et idcirco appellaverunt nomen loci illius Planctus Aegypti
    <verse number="12" style="v"/>fecerunt ergo filii Iacob sicut praeceperat eis
    <verse number="13" style="v"/>et portantes eum in terram Chanaan sepelierunt in spelunca duplici quam emerat Abraham cum agro in possessionem sepulchri ab Ephron Hettheo contra faciem Mambre
    <verse number="14" style="v"/>reversusque est Ioseph in Aegyptum cum fratribus suis et omni comitatu sepulto patre
    <verse number="15" style="v"/>quo mortuo timentes fratres eius et mutuo conloquentes ne forte memor sit iniuriae quam passus est et reddat nobis malum omne quod fecimus
    <verse number="16" style="v"/>mandaverunt ei pater tuus praecepit nobis antequam moreretur
    <verse number="17" style="v"/>ut haec tibi verbis illius diceremus obsecro ut obliviscaris sceleris fratrum tuorum et peccati atque malitiae quam exercuerunt in te nos quoque oramus ut servis Dei patris tui dimittas iniquitatem hanc quibus auditis flevit Ioseph
    <verse number="18" style="v"/>veneruntque ad eum fratres sui et proni in terram dixerunt servi tui sumus
    <verse number="19" style="v"/>quibus ille respondit nolite timere num Dei possumus rennuere voluntatem
    <verse number="20" style="v"/>vos cogitastis de me malum et Deus vertit illud in bonum ut exaltaret me sicut inpraesentiarum cernitis et salvos faceret multos populos
    <verse number="21" style="v"/>nolite metuere ego pascam vos et parvulos vestros consolatusque est eos et blande ac leniter est locutus
    <verse number="22" style="v"/>et habitavit in Aegypto cum omni domo patris sui vixitque centum decem annis et vidit Ephraim filios usque ad tertiam generationem filii quoque Machir filii Manasse nati sunt in genibus Ioseph
    <verse number="23" style="v"/>quibus transactis locutus est fratribus suis post mortem meam Deus visitabit vos et ascendere faciet de terra ista ad terram quam iuravit Abraham Isaac et Iacob
    <verse number="24" style="v"/>cumque adiurasset eos atque dixisset Deus visitabit vos asportate vobiscum ossa mea de loco isto
    <verse number="25" style="v"/>mortuus est expletis centum decem vitae suae annis et conditus aromatibus repositus est in loculo in Aegypto
    <verse number="26" style="v"/>
  </para>
</usx>
