<?xml version="1.0" encoding="UTF-8"?>
<usx version="3.0">
  <book code="NUM" style="id"/>
  <chapter number="1" style="c"/>
  <para style="p">
    <verse number="1" style="v"/>locutusque est Dominus ad Mosen in deserto Sinai in tabernaculo foederis prima die mensis secundi anno altero egressionis eorum ex Aegypto dicens
    <verse number="2" style="v"/>tollite summam universae congregationis filiorum Israhel per cognationes et domos suas et nomina singulorum quicquid sexus est masculini
    <verse number="3" style="v"/>a vicesimo anno et supra omnium virorum fortium ex Israhel et numerabitis eos per turmas suas tu et Aaron
    <verse number="4" style="v"/>eruntque vobiscum principes tribuum ac domorum in cognationibus suis
    <verse number="5" style="v"/>quorum ista sunt nomina de Ruben Elisur filius Sedeur
    <verse number="6" style="v"/>de Symeon Salamihel filius Surisaddai
    <verse number="7" style="v"/>de Iuda Naasson filius Aminadab
    <verse number="8" style="v"/>de Isachar Nathanahel filius Suar
    <verse number="9" style="v"/>de Zabulon Heliab filius Helon
    <verse number="10" style="v"/>filiorum autem Ioseph de Ephraim Helisama filius Ammiud de Manasse Gamalihel filius Phadassur
    <verse number="11" style="v"/>de Beniamin Abidan filius Gedeonis
    <verse number="12" style="v"/>de Dan Ahiezer filius Amisaddai
    <verse number="13" style="v"/>de Aser Phegihel filius Ochran
    <verse number="14" style="v"/>de Gad Heliasaph filius Duhel
    <verse number="15" style="v"/>de Nepthali Ahira filius Henan
    <verse number="16" style="v"/>hii nobilissimi principes multitudinis per tribus et cognationes suas et capita exercitus Israhel
    <verse number="17" style="v"/>quos tulerunt Moses et Aaron cum omni vulgi multitudine
    <verse number="18" style="v"/>et congregaverunt primo die mensis secundi recensentes eos per cognationes et domos ac familias et capita et nomina singulorum a vicesimo anno et supra
    <verse number="19" style="v"/>sicut praeceperat Dominus Mosi numeratique sunt in deserto Sinai
    <verse number="20" style="v"/>de Ruben primogenito Israhelis per generationes et familias ac domos suas et nomina capitum singulorum omne quod sexus est masculini a vicesimo anno et supra procedentium ad bellum
    <verse number="21" style="v"/>quadraginta sex milia quingenti
    <verse number="22" style="v"/>de filiis Symeon per generationes et familias ac domos cognationum suarum recensiti sunt per nomina et capita singulorum omne quod sexus est masculini a vicesimo anno et supra procedentium ad bellum
    <verse number="23" style="v"/>quinquaginta novem milia trecenti
    <verse number="24" style="v"/>de filiis Gad per generationes et familias ac domos cognationum suarum recensiti sunt per nomina singulorum a viginti annis et supra omnes qui ad bella procederent
    <verse number="25" style="v"/>quadraginta quinque milia sescenti quinquaginta
    <verse number="26" style="v"/>de filiis Iuda per generationes et familias ac domos cognationum suarum per nomina singulorum a vicesimo anno et supra omnes qui poterant ad bella procedere
    <verse number="27" style="v"/>recensiti sunt septuaginta quattuor milia sescenti
    <verse number="28" style="v"/>de filiis Isachar per generationes et familias ac domos cognationum suarum per nomina singulorum a vicesimo anno et supra omnes qui ad bella procederent
    <verse number="29" style="v"/>recensiti sunt quinquaginta quattuor milia quadringenti
    <verse number="30" style="v"/>de filiis Zabulon per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere
    <verse number="31" style="v"/>quinquaginta septem milia quadringenti
    <verse number="32" style="v"/>de filiis Ioseph filiorum Ephraim per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere
    <verse number="33" style="v"/>quadraginta milia quingenti
    <verse number="34" style="v"/>porro filiorum Manasse per generationes et familias ac domos cognationum suarum recensiti sunt per nomina singulorum a viginti annis et supra omnes qui poterant ad bella procedere
    <verse number="35" style="v"/>triginta duo milia ducenti
    <verse number="36" style="v"/>de filiis Beniamin per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere
    <verse number="37" style="v"/>triginta quinque milia quadringenti
    <verse number="38" style="v"/>de filiis Dan per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere
    <verse number="39" style="v"/>sexaginta duo milia septingenti
    <verse number="40" style="v"/>de filiis Aser per generationes et familias ac domos cognationum suarum recensiti sunt per nomina singulorum a vicesimo anno et supra omnes qui poterant ad bella procedere
    <verse number="41" style="v"/>quadraginta milia et mille quingenti
    <verse number="42" style="v"/>de filiis Nepthali per generationes et familias ac domos cognationum suarum recensiti sunt nominibus singulorum a vicesimo anno et supra omnes qui poterant ad bella procedere
    <verse number="43" style="v"/>quinquaginta tria milia quadringenti
    <verse number="44" style="v"/>hii sunt quos numeraverunt Moses et Aaron et duodecim principes Israhel singulos per domos cognationum suarum
    <verse number="45" style="v"/>fueruntque omnes filiorum Israhel per domos et familias suas a vicesimo anno et supra qui poterant ad bella procedere
    <verse number="46" style="v"/>sescenta tria milia virorum quingenti quinquaginta
    <verse number="47" style="v"/>Levitae autem in tribu familiarum suarum non sunt numerati cum eis
    <verse number="48" style="v"/>locutusque est Dominus ad Mosen dicens
    <verse number="49" style="v"/>tribum Levi noli numerare neque ponas summam eorum cum filiis Israhel
    <verse number="50" style="v"/>sed constitue eos super tabernaculum testimonii cuncta vasa eius et quicquid ad caerimonias pertinet ipsi portabunt tabernaculum et omnia utensilia eius et erunt in ministerio ac per gyrum tabernaculi metabuntur
    <verse number="51" style="v"/>cum proficiscendum fuerit deponent Levitae tabernaculum cum castra metanda erigent quisquis externorum accesserit occidetur
    <verse number="52" style="v"/>metabuntur autem castra filii Israhel unusquisque per turmas et cuneos atque exercitum suum
    <verse number="53" style="v"/>porro Levitae per gyrum tabernaculi figent tentoria ne fiat indignatio super multitudinem filiorum Israhel et excubabunt in custodiis tabernaculi testimonii
    <verse number="54" style="v"/>fecerunt ergo filii Israhel iuxta omnia quae praeceperat Dominus Mosi
  </para>
  <chapter number="2" style="c"/>
  <para style="p">
    <verse number="1" style="v"/>locutusque est Dominus ad Mosen et Aaron dicens
    <verse number="2" style="v"/>singuli per turmas signa atque vexilla et domos cognationum suarum castrametabuntur filiorum Israhel per gyrum tabernaculi foederis
    <verse number="3" style="v"/>ad orientem Iudas figet tentoria per turmas exercitus sui eritque princeps filiorum eius Naasson filius Aminadab
    <verse number="4" style="v"/>et omnis de stirpe eius summa pugnantium septuaginta quattuor milia sescentorum
    <verse number="5" style="v"/>iuxta eum castrametati sunt de tribu Isachar quorum princeps fuit Nathanahel filius Suar
    <verse number="6" style="v"/>et omnis numerus pugnatorum eius quinquaginta quattuor milia quadringenti
    <verse number="7" style="v"/>in tribu Zabulon princeps fuit Heliab filius Helon
    <verse number="8" style="v"/>omnis de stirpe eius exercitus pugnatorum quinquaginta septem milia quadringenti
    <verse number="9" style="v"/>universi qui in castris Iudae adnumerati sunt fuerunt centum octoginta sex milia quadringenti et per turmas suas primi egredientur
    <verse number="10" style="v"/>in castris filiorum Ruben ad meridianam plagam erit princeps Elisur filius Sedeur
    <verse number="11" style="v"/>et cunctus exercitus pugnatorum eius qui numerati sunt quadraginta sex milia quingenti
    <verse number="12" style="v"/>iuxta eum castrametati sunt de tribu Symeon quorum princeps fuit Salamihel filius Surisaddai
    <verse number="13" style="v"/>et cunctus exercitus pugnatorum eius qui numerati sunt quinquaginta novem milia trecenti
    <verse number="14" style="v"/>in tribu Gad princeps fuit Heliasaph filius Duhel
    <verse number="15" style="v"/>et cunctus exercitus pugnatorum eius qui numerati sunt quadraginta quinque milia sescenti quinquaginta
    <verse number="16" style="v"/>omnes qui recensiti sunt in castris Ruben centum quinquaginta milia et mille quadringenti quinquaginta per turmas suas in secundo loco proficiscentur
    <verse number="17" style="v"/>levabitur autem tabernaculum testimonii per officia Levitarum et turmas eorum quomodo erigetur ita et deponetur singuli per loca et ordines suos proficiscentur
    <verse number="18" style="v"/>ad occidentalem plagam erunt castra filiorum Ephraim quorum princeps fuit Helisama filius Ammiud
    <verse number="19" style="v"/>cunctus exercitus pugnatorum eius qui numerati sunt quadraginta milia quingenti
    <verse number="20" style="v"/>et cum eis tribus filiorum Manasse quorum princeps fuit Gamalihel filius Phadassur
    <verse number="21" style="v"/>cunctus exercitus pugnatorum eius qui numerati sunt triginta duo milia ducenti
    <verse number="22" style="v"/>in tribu filiorum Beniamin princeps fuit Abidan filius Gedeonis
    <verse number="23" style="v"/>et cunctus exercitus pugnatorum eius qui recensiti sunt triginta quinque milia quadringenti
    <verse number="24" style="v"/>omnes qui numerati sunt in castris Ephraim centum octo milia centum per turmas suas tertii proficiscentur
    <verse number="25" style="v"/>ad aquilonis partem castrametati sunt filii Dan quorum princeps fuit Ahiezer filius Amisaddai
    <verse number="26" style="v"/>cunctus exercitus pugnatorum eius qui numerati sunt sexaginta duo milia septingenti
    <verse number="27" style="v"/>iuxta eum fixere tentoria de tribu Aser quorum princeps fuit Phegihel filius Ochran
    <verse number="28" style="v"/>cunctus exercitus pugnatorum eius qui numerati sunt quadraginta milia et mille quingenti
    <verse number="29" style="v"/>de tribu filiorum Nepthalim princeps fuit Ahira filius Henan
    <verse number="30" style="v"/>cunctus exercitus pugnatorum eius quinquaginta tria milia quadringenti
    <verse number="31" style="v"/>omnes qui numerati sunt in castris Dan fuerunt centum quinquaginta septem milia sescenti et novissimi proficiscentur
    <verse number="32" style="v"/>hic numerus filiorum Israhel per domos cognationum suarum et turmas divisi exercitus sescenta tria milia quingenti quinquaginta
    <verse number="33" style="v"/>Levitae autem non sunt numerati inter filios Israhel sic enim praecepit Dominus Mosi
    <verse number="34" style="v"/>feceruntque filii Israhel iuxta omnia quae mandaverat Dominus castrametati sunt per turmas suas et profecti per familias ac domos patrum suorum
  </para>
  <chapter number="3" style="c"/>
  <para style="p">
    <verse number="1" style="v"/>haec sunt generationes Aaron et Mosi in die qua locutus est Dominus ad Mosen in monte Sinai
    <verse number="2" style="v"/>et haec nomina filiorum Aaron primogenitus eius Nadab dein Abiu et Eleazar et Ithamar
    <verse number="3" style="v"/>haec nomina filiorum Aaron sacerdotum qui uncti sunt et quorum repletae et consecratae manus ut sacerdotio fungerentur
    <verse number="4" style="v"/>mortui sunt Nadab et Abiu cum offerrent ignem alienum in conspectu Domini in deserto Sinai absque liberis functique sunt sacerdotio Eleazar et Ithamar coram Aaron patre suo
    <verse number="5" style="v"/>locutus est Dominus ad Mosen dicens
    <verse number="6" style="v"/>adplica tribum Levi et fac stare in conspectu Aaron sacerdotis ut ministrent ei et excubent
    <verse number="7" style="v"/>et observent quicquid ad cultum pertinet multitudinis coram tabernaculo testimonii
    <verse number="8" style="v"/>et custodiant vasa tabernaculi servientes in ministerio eius
    <verse number="9" style="v"/>dabisque dono Levitas
    <verse number="10" style="v"/>Aaron et filiis eius quibus traditi sunt a filiis Israhel Aaron autem et filios eius constitues super cultum sacerdotii externus qui ad ministrandum accesserit morietur
    <verse number="11" style="v"/>locutusque est Dominus ad Mosen dicens
    <verse number="12" style="v"/>ego tuli Levitas a filiis Israhel pro omni primogenito qui aperit vulvam in filiis Israhel eruntque Levitae mei
    <verse number="13" style="v"/>meum est enim omne primogenitum ex quo percussi primogenitos in terra Aegypti sanctificavi mihi quicquid primum nascitur in Israhel ab homine usque ad pecus mei sunt ego Dominus
    <verse number="14" style="v"/>locutus est Dominus ad Mosen in deserto Sinai dicens
    <verse number="15" style="v"/>numera filios Levi per domos patrum suorum et familias omnem masculum ab uno mense et supra
    <verse number="16" style="v"/>numeravit Moses ut praeceperat Dominus
    <verse number="17" style="v"/>et inventi sunt filii Levi per nomina sua Gerson et Caath et Merari
    <verse number="18" style="v"/>filii Gerson Lebni et Semei
    <verse number="19" style="v"/>filii Caath Amram et Iessaar Hebron et Ozihel
    <verse number="20" style="v"/>filii Merari Mooli et Musi
    <verse number="21" style="v"/>de Gerson fuere familiae duae lebnitica et semeitica
    <verse number="22" style="v"/>quarum numeratus est populus sexus masculini ab uno mense et supra septem milia quingentorum
    <verse number="23" style="v"/>hii post tabernaculum metabuntur ad occidentem
    <verse number="24" style="v"/>sub principe Eliasaph filio Lahel
    <verse number="25" style="v"/>et habebunt excubias in tabernaculo foederis
    <verse number="26" style="v"/>ipsum tabernaculum et operimentum eius tentorium quod trahitur ante fores tecti foederis et cortinas atrii tentorium quoque quod adpenditur in introitu atrii tabernaculi et quicquid ad ritum altaris pertinet funes tabernaculi et omnia utensilia eius
    <verse number="27" style="v"/>cognatio Caath habebit populos Amramitas et Iessaaritas et Hebronitas et Ozihelitas hae sunt familiae Caathitarum recensitae per nomina sua
    <verse number="28" style="v"/>omnes generis masculini ab uno mense et supra octo milia sescenti habebunt excubias sanctuarii
    <verse number="29" style="v"/>et castrametabuntur ad meridianam plagam
    <verse number="30" style="v"/>princepsque eorum erit Elisaphan filius Ozihel
    <verse number="31" style="v"/>et custodient arcam mensamque et candelabrum altaria et vasa sanctuarii in quibus ministratur et velum cunctamque huiuscemodi supellectilem
    <verse number="32" style="v"/>princeps autem principum Levitarum Eleazar filius Aaron sacerdotis erit super excubitores custodiae sanctuarii
    <verse number="33" style="v"/>at vero de Merari erunt populi Moolitae et Musitae recensiti per nomina sua
    <verse number="34" style="v"/>omnes generis masculini ab uno mense et supra sex milia ducenti
    <verse number="35" style="v"/>princeps eorum Surihel filius Abiahihel in plaga septentrionali castrametabuntur
    <verse number="36" style="v"/>erunt sub custodia eorum tabulae tabernaculi et vectes et columnae ac bases earum et omnia quae ad cultum huiuscemodi pertinent
    <verse number="37" style="v"/>columnaeque atrii per circuitum cum basibus suis et paxilli cum funibus
    <verse number="38" style="v"/>castrametabuntur ante tabernaculum foederis id est ad orientalem plagam Moses et Aaron cum filiis suis habentes custodiam sanctuarii in medio filiorum Israhel quisquis alienus accesserit morietur
    <verse number="39" style="v"/>omnes Levitae quos numeraverunt Moses et Aaron iuxta praeceptum Domini per familias suas in genere masculino a mense uno et supra fuerunt viginti duo milia
    <verse number="40" style="v"/>et ait Dominus ad Mosen numera primogenitos sexus masculini de filiis Israhel a mense uno et supra et habebis summam eorum
    <verse number="41" style="v"/>tollesque Levitas mihi pro omni primogenito filiorum Israhel ego sum Dominus et pecora eorum pro universis primogenitis pecoris filiorum Israhel
    <verse number="42" style="v"/>recensuit Moses sicut praeceperat Dominus primogenitos filiorum Israhel
    <verse number="43" style="v"/>et fuerunt masculi per nomina sua a mense uno et supra viginti duo milia ducenti septuaginta tres
    <verse number="44" style="v"/>locutusque est Dominus ad Mosen
    <verse number="45" style="v"/>tolle Levitas pro primogenitis filiorum Israhel et pecora Levitarum pro pecoribus eorum eruntque Levitae mei ego sum Dominus
    <verse number="46" style="v"/>in pretio autem ducentorum septuaginta trium qui excedunt numerum Levitarum de primogenitis filiorum Israhel
    <verse number="47" style="v"/>accipies quinque siclos per singula capita ad mensuram sanctuarii siclus habet obolos viginti
    <verse number="48" style="v"/>dabisque pecuniam Aaron et filiis eius pretium eorum qui supra sunt
    <verse number="49" style="v"/>tulit igitur Moses pecuniam eorum qui fuerant amplius et quos redemerant a Levitis
    <verse number="50" style="v"/>pro primogenitis filiorum Israhel mille trecentorum sexaginta quinque siclorum iuxta pondus sanctuarii
    <verse number="51" style="v"/>et dedit eam Aaroni et filiis eius iuxta verbum quod praeceperat sibi Dominus
  </para>
  <chapter number="4" style="c"/>
  <para style="p">
    <verse number="1" style="v"/>locutusque est Dominus ad Mosen et Aaron dicens
    <verse number="2" style="v"/>tolle summam filiorum Caath de medio Levitarum per domos et familias suas
    <verse number="3" style="v"/>a tricesimo anno et supra usque ad quinquagesimum annum omnium qui ingrediuntur ut stent et ministrent in tabernaculo foederis
    <verse number="4" style="v"/>hic est cultus filiorum Caath tabernaculum foederis et sanctum sanctorum
    <verse number="5" style="v"/>ingredientur Aaron et filii eius quando movenda sunt castra et deponent velum quod pendet ante fores involventque eo arcam testimonii
    <verse number="6" style="v"/>et operient rursum velamine ianthinarum pellium extendentque desuper pallium totum hyacinthinum et inducent vectes
    <verse number="7" style="v"/>mensam quoque propositionis involvent hyacinthino pallio et ponent cum ea turibula et mortariola cyatos et crateras ad liba fundenda panes semper in ea erunt
    <verse number="8" style="v"/>extendentque desuper pallium coccineum quod rursum operient velamento ianthinarum pellium et inducent vectes
    <verse number="9" style="v"/>sument et pallium hyacinthinum quo operient candelabrum cum lucernis et forcipibus suis et emunctoriis et cunctis vasis olei quae ad concinnandas lucernas necessaria sunt
    <verse number="10" style="v"/>et super omnia ponent operimentum ianthinarum pellium et inducent vectes
    <verse number="11" style="v"/>nec non et altare aureum involvent hyacinthino vestimento et extendent desuper operimentum ianthinarum pellium inducentque vectes
    <verse number="12" style="v"/>omnia vasa quibus ministratur in sanctuario involvent hyacinthino pallio et extendent desuper operimentum ianthinarum pellium inducentque vectes
    <verse number="13" style="v"/>sed et altare mundabunt cinere et involvent illud purpureo vestimento
    <verse number="14" style="v"/>ponentque cum eo omnia vasa quibus in ministerio eius utuntur id est ignium receptacula fuscinulas ac tridentes uncinos et vatilla cuncta vasa altaris operient simul velamine ianthinarum pellium et inducent vectes
    <verse number="15" style="v"/>cumque involverint Aaron et filii eius sanctuarium et omnia vasa eius in commotione castrorum tunc intrabunt filii Caath ut portent involuta et non tangant vasa sanctuarii ne moriantur ista sunt onera filiorum Caath in tabernaculo foederis
    <verse number="16" style="v"/>super quos erit Eleazar filius Aaron sacerdotis ad cuius pertinet curam oleum ad concinnandas lucernas et conpositionis incensum et sacrificium quod semper offertur et oleum unctionis et quicquid ad cultum tabernaculi pertinet omniumque vasorum quae in sanctuario sunt
    <verse number="17" style="v"/>locutusque est Dominus ad Mosen et Aaron dicens
    <verse number="18" style="v"/>nolite perdere populum Caath de medio Levitarum
    <verse number="19" style="v"/>sed hoc facite eis ut vivant et non moriantur si tetigerint sancta sanctorum Aaron et filii eius intrabunt ipsique disponent opera singulorum et divident quid portare quis debeat
    <verse number="20" style="v"/>alii nulla curiositate videant quae sunt in sanctuario priusquam involvantur alioquin morientur
    <verse number="21" style="v"/>locutus est Dominus ad Mosen dicens
    <verse number="22" style="v"/>tolle summam etiam filiorum Gerson per domos ac familias et cognationes suas
    <verse number="23" style="v"/>a triginta annis et supra usque ad annos quinquaginta numera omnes qui ingrediuntur et ministrant in tabernaculo foederis
    <verse number="24" style="v"/>hoc est officium familiae Gersonitarum
    <verse number="25" style="v"/>ut portent cortinas tabernaculi et tectum foederis operimentum aliud et super omnia velamen ianthinum tentoriumque quod pendet in introitu foederis tabernaculi
    <verse number="26" style="v"/>cortinas atrii et velum in introitu quod est ante tabernaculum omnia quae ad altare pertinent funiculos et vasa ministerii
    <verse number="27" style="v"/>iubente Aaron et filiis eius portabunt filii Gerson et scient singuli cui debeant oneri mancipari
    <verse number="28" style="v"/>hic est cultus familiae Gersonitarum in tabernaculo foederis eruntque sub manu Ithamar filii Aaron sacerdotis
    <verse number="29" style="v"/>filios quoque Merari per familias et domos patrum suorum recensebis
    <verse number="30" style="v"/>a triginta annis et supra usque ad annos quinquaginta omnes qui ingrediuntur ad officium ministerii sui et cultum foederis testimonii
    <verse number="31" style="v"/>haec sunt onera eorum portabunt tabulas tabernaculi et vectes eius columnas et bases earum
    <verse number="32" style="v"/>columnas quoque atrii per circuitum cum basibus et paxillis et funibus suis omnia vasa et supellectilem ad numerum accipient sicque portabunt
    <verse number="33" style="v"/>hoc est officium familiae Meraritarum et ministerium in tabernaculo foederis eruntque sub manu Ithamar filii Aaron sacerdotis
    <verse number="34" style="v"/>recensuerunt igitur Moses et Aaron et principes synagogae filios Caath per cognationes et domos patrum suorum
    <verse number="35" style="v"/>a triginta annis et supra usque ad annum quinquagesimum omnes qui ingrediuntur ad ministerium tabernaculi foederis
    <verse number="36" style="v"/>et inventi sunt duo milia septingenti quinquaginta
    <verse number="37" style="v"/>hic est numerus populi Caath qui intrat tabernaculum foederis hos numeravit Moses et Aaron iuxta sermonem Domini per manum Mosi
    <verse number="38" style="v"/>numerati sunt et filii Gerson per cognationes et domos patrum suorum
    <verse number="39" style="v"/>a triginta annis et supra usque ad annum quinquagesimum omnes qui ingrediuntur ut ministrent in tabernaculo foederis
    <verse number="40" style="v"/>et inventi sunt duo milia sescenti triginta
    <verse number="41" style="v"/>hic est populus Gersonitarum quos numeraverunt Moses et Aaron iuxta verbum Domini
    <verse number="42" style="v"/>numerati sunt et filii Merari per cognationes et domos patrum suorum
    <verse number="43" style="v"/>a triginta annis et supra usque ad annum quinquagesimum omnes qui ingrediuntur ad explendos ritus tabernaculi foederis
    <verse number="44" style="v"/>et inventi sunt tria milia ducenti
    <verse number="45" style="v"/>hic est numerus filiorum Merari quos recensuerunt Moses et Aaron iuxta imperium Domini per manum Mosi
    <verse number="46" style="v"/>omnes qui recensiti sunt de Levitis et quos fecit ad nomen Moses et Aaron et principes Israhel per cognationes et domos patrum suorum
    <verse number="47" style="v"/>a triginta annis et supra usque ad annum quinquagesimum ingredientes ad ministerium tabernaculi et onera portanda
    <verse number="48" style="v"/>fuerunt simul octo milia quingenti octoginta
    <verse number="49" style="v"/>iuxta verbum Domini recensuit eos Moses unumquemque iuxta officium et onera sua sicut praeceperat ei Dominus
  </para>
  <chapter number="5" style="c"/>
  <para style="p">
    <verse number="1" style="v"/>locutusque est Dominus ad Mosen dicens
    <verse number="2" style="v"/>praecipe filiis Israhel ut eiciant de castris omnem leprosum et qui semine fluit pollutusque est super mortuo
    <verse number="3" style="v"/>tam masculum quam feminam eicite de castris ne contaminent ea cum habitaverim vobiscum
    <verse number="4" style="v"/>feceruntque ita filii Israhel et eiecerunt eos extra castra sicut locutus erat Dominus Mosi
    <verse number="5" style="v"/>locutus est Dominus ad Mosen dicens
    <verse number="6" style="v"/>loquere ad filios Israhel vir sive mulier cum fecerint ex omnibus peccatis quae solent hominibus accidere et per neglegentiam transgressi fuerint mandatum Domini atque deliquerint
    <verse number="7" style="v"/>confitebuntur peccatum suum et reddent ipsum caput quintamque partem desuper ei in quem peccaverint
    <verse number="8" style="v"/>sin autem non fuerit qui recipiat dabunt Domino et erit sacerdotis excepto ariete qui offertur pro expiatione ut sit placabilis hostia
    <verse number="9" style="v"/>omnes quoque primitiae quas offerunt filii Israhel ad sacerdotem pertinent
    <verse number="10" style="v"/>et quicquid in sanctuarium offertur a singulis et traditur manibus sacerdotis ipsius erit
    <verse number="11" style="v"/>locutus est Dominus ad Mosen dicens
    <verse number="12" style="v"/>loquere ad filios Israhel et dices ad eos vir cuius uxor erraverit maritumque contemnens
    <verse number="13" style="v"/>dormierit cum altero viro et hoc maritus deprehendere non quiverit sed latet adulterium et testibus argui non potest quia non est inventa in stupro
    <verse number="14" style="v"/>si spiritus zelotypiae concitaverit virum contra uxorem suam quae vel polluta est vel falsa suspicione appetitur
    <verse number="15" style="v"/>adducet eam ad sacerdotem et offeret oblationem pro illa decimam partem sati farinae hordiaciae non fundet super eam oleum nec inponet tus quia sacrificium zelotypiae est et oblatio investigans adulterium
    <verse number="16" style="v"/>offeret igitur eam sacerdos et statuet coram Domino
    <verse number="17" style="v"/>adsumetque aquam sanctam in vase fictili et pauxillum terrae de pavimento tabernaculi mittet in eam
    <verse number="18" style="v"/>cumque steterit mulier in conspectu Domini discoperiet caput eius et ponet super manus illius sacrificium recordationis et oblationem zelotypiae ipse autem tenebit aquas amarissimas in quibus cum execratione maledicta congessit
    <verse number="19" style="v"/>adiurabitque eam et dicet si non dormivit vir alienus tecum et si non polluta es deserto mariti toro non te nocebunt aquae istae amarissimae in quas maledicta congessi
    <verse number="20" style="v"/>sin autem declinasti a viro tuo atque polluta es et concubuisti cum altero
    <verse number="21" style="v"/>his maledictionibus subiacebis det te Dominus in maledictionem exemplumque cunctorum in populo suo putrescere faciat femur tuum et tumens uterus disrumpatur
    <verse number="22" style="v"/>ingrediantur aquae maledictae in ventrem tuum et utero tumescente putrescat femur et respondebit mulier amen amen
    <verse number="23" style="v"/>scribetque sacerdos in libello ista maledicta et delebit ea aquis amarissimis in quas maledicta congessit
    <verse number="24" style="v"/>et dabit ei bibere quas cum exhauserit
    <verse number="25" style="v"/>tollet sacerdos de manu eius sacrificium zelotypiae et elevabit illud coram Domino inponetque super altare ita dumtaxat ut prius
    <verse number="26" style="v"/>pugillum sacrificii tollat de eo quod offertur et incendat super altare et sic potum det mulieri aquas amarissimas
    <verse number="27" style="v"/>quas cum biberit si polluta est et contempto viro adulterii rea pertransibunt eam aquae maledictionis et inflato ventre conputrescet femur eritque mulier in maledictionem et in exemplum omni populo
    <verse number="28" style="v"/>quod si polluta non fuerit erit innoxia et faciet liberos
    <verse number="29" style="v"/>ista est lex zelotypiae si declinaverit mulier a viro suo et si polluta fuerit
    <verse number="30" style="v"/>maritusque zelotypiae spiritu concitatus adduxerit eam in conspectu Domini et fecerit ei sacerdos iuxta omnia quae scripta sunt
    <verse number="31" style="v"/>maritus absque culpa erit et illa recipiet iniquitatem suam
  </para>
  <chapter number="6" style="c"/>
  <para style="p">
    <verse number="1" style="v"/>locutus est Dominus ad Mosen dicens
    <verse number="2" style="v"/>loquere ad filios Israhel et dices ad eos vir sive mulier cum fecerit votum ut sanctificentur et se voluerint Domino consecrare
    <verse number="3" style="v"/>vino et omni quod inebriare potest abstinebunt acetum ex vino et ex qualibet alia potione et quicquid de uva exprimitur non bibent uvas recentes siccasque non comedent
    <verse number="4" style="v"/>cunctis diebus quibus ex voto Domino consecrantur quicquid ex vinea esse potest ab uva passa usque ad acinum non comedent
    <verse number="5" style="v"/>omni tempore separationis suae novacula non transibit super caput eius usque ad conpletum diem quo Domino consecratur sanctus erit crescente caesarie capitis eius
    <verse number="6" style="v"/>omni tempore consecrationis suae super mortuum non ingredietur
    <verse number="7" style="v"/>nec super patris quidem et matris et fratris sororisque funere contaminabitur quia consecratio Dei sui super caput eius est
    <verse number="8" style="v"/>omnes dies separationis suae sanctus erit Domino
    <verse number="9" style="v"/>sin autem mortuus fuerit subito quispiam coram eo polluetur caput consecrationis eius quod radet ilico et in eadem die purgationis suae et rursum septima
    <verse number="10" style="v"/>in octavo autem die offeret duos turtures vel duos pullos columbae sacerdoti in introitu foederis testimonii
    <verse number="11" style="v"/>facietque sacerdos unum pro peccato et alterum in holocaustum et deprecabitur pro eo quia peccavit super mortuo sanctificabitque caput eius in die illo
    <verse number="12" style="v"/>et consecrabit Domino dies separationis illius offerens agnum anniculum pro peccato ita tamen ut dies priores irriti fiant quoniam polluta est sanctificatio eius
    <verse number="13" style="v"/>ista est lex consecrationis cum dies quos ex voto decreverat conplebuntur adducet eum ad ostium tabernaculi foederis
    <verse number="14" style="v"/>et offeret oblationem eius Domino agnum anniculum inmaculatum in holocaustum et ovem anniculam inmaculatam pro peccato et arietem inmaculatum hostiam pacificam
    <verse number="15" style="v"/>canistrum quoque panum azymorum qui conspersi sunt oleo et lagana absque fermento uncta oleo ac libamina singulorum
    <verse number="16" style="v"/>quae offeret sacerdos coram Domino et faciet tam pro peccato quam in holocaustum
    <verse number="17" style="v"/>arietem vero immolabit hostiam pacificam Domino offerens simul canistrum azymorum et libamenta quae ex more debentur
    <verse number="18" style="v"/>tunc radetur nazareus ante ostium tabernaculi foederis caesarie consecrationis suae tolletque capillos eius et ponet super ignem qui est subpositus sacrificio pacificorum
    <verse number="19" style="v"/>et armum coctum arietis tortamque absque fermento unam de canistro et laganum azymum unum et tradet in manibus nazarei postquam rasum fuerit caput eius
    <verse number="20" style="v"/>susceptaque rursum ab eo elevabit in conspectu Domini et sanctificata sacerdotis erunt sicut pectusculum quod separari iussum est et femur post haec potest bibere nazareus vinum
    <verse number="21" style="v"/>ista est lex nazarei cum voverit oblationem suam Domino tempore consecrationis suae exceptis his quae invenerit manus eius iuxta quod mente devoverat ita faciet ad perfectionem sanctificationis suae
    <verse number="22" style="v"/>locutus est Dominus ad Mosen dicens
    <verse number="23" style="v"/>loquere Aaron et filiis eius sic benedicetis filiis Israhel et dicetis eis
    <verse number="24" style="v"/>benedicat tibi Dominus et custodiat te
    <verse number="25" style="v"/>ostendat Dominus faciem suam tibi et misereatur tui
    <verse number="26" style="v"/>convertat Dominus vultum suum ad te et det tibi pacem
    <verse number="27" style="v"/>invocabunt nomen meum super filios Israhel et ego benedicam eis
  </para>
  <chapter number="7" style="c"/>
  <para style="p">
    <verse number="1" style="v"/>factum est autem in die qua conplevit Moses tabernaculum et erexit illud unxitque et sanctificavit cum omnibus vasis suis altare similiter et vasa eius
    <verse number="2" style="v"/>obtulerunt principes Israhel et capita familiarum qui erant per singulas tribus praefecti eorum qui numerati fuerant
    <verse number="3" style="v"/>munera coram Domino sex plaustra tecta cum duodecim bubus unum plaustrum obtulere duo duces et unum bovem singuli obtuleruntque ea in conspectu tabernaculi
    <verse number="4" style="v"/>ait autem Dominus ad Mosen
    <verse number="5" style="v"/>suscipe ab eis ut serviant in ministerio tabernaculi et tradas ea Levitis iuxta ordinem ministerii sui
    <verse number="6" style="v"/>itaque cum suscepisset Moses plaustra et boves tradidit eos Levitis
    <verse number="7" style="v"/>duo plaustra et quattuor boves dedit filiis Gerson iuxta id quod habebant necessarium
    <verse number="8" style="v"/>quattuor alia plaustra et octo boves dedit filiis Merari secundum officia et cultum suum sub manu Ithamar filii Aaron sacerdotis
    <verse number="9" style="v"/>filiis autem Caath non dedit plaustra et boves quia in sanctuario serviunt et onera propriis portant umeris
    <verse number="10" style="v"/>igitur obtulerunt duces in dedicationem altaris die qua unctum est oblationem suam ante altare
    <verse number="11" style="v"/>dixitque Dominus ad Mosen singuli duces per singulos dies offerant munera in dedicationem altaris
    <verse number="12" style="v"/>primo die obtulit oblationem suam Naasson filius Aminadab de tribu Iuda
    <verse number="13" style="v"/>fueruntque in ea acetabulum argenteum pondo centum triginta siclorum fiala argentea habens septuaginta siclos iuxta pondus sanctuarii utrumque plenum simila conspersa oleo in sacrificium
    <verse number="14" style="v"/>mortariolum ex decem siclis aureis plenum incenso
    <verse number="15" style="v"/>bovem et arietem et agnum anniculum in holocaustum
    <verse number="16" style="v"/>hircumque pro peccato
    <verse number="17" style="v"/>et in sacrificio pacificorum boves duos arietes quinque hircos quinque agnos anniculos quinque haec est oblatio Naasson filii Aminadab
    <verse number="18" style="v"/>secundo die obtulit Nathanahel filius Suar dux de tribu Isachar
    <verse number="19" style="v"/>acetabulum argenteum adpendens centum triginta siclos fialam argenteam habentem septuaginta siclos iuxta pondus sanctuarii utrumque plenum simila conspersa oleo in sacrificium
    <verse number="20" style="v"/>mortariolum aureum habens decem siclos plenum incenso
    <verse number="21" style="v"/>bovem de armento et arietem et agnum anniculum in holocaustum
    <verse number="22" style="v"/>hircumque pro peccato
    <verse number="23" style="v"/>et in sacrificio pacificorum boves duos arietes quinque hircos quinque agnos anniculos quinque haec fuit oblatio Nathanahel filii Suar
    <verse number="24" style="v"/>tertio die princeps filiorum Zabulon Heliab filius Helon
    <verse number="25" style="v"/>obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium
    <verse number="26" style="v"/>mortariolum aureum adpendens decem siclos plenum incenso
    <verse number="27" style="v"/>bovem de armento et arietem et agnum anniculum in holocaustum
    <verse number="28" style="v"/>hircumque pro peccato
    <verse number="29" style="v"/>et in sacrificio pacificorum boves duos arietes quinque hircos quinque agnos anniculos quinque haec est oblatio Heliab filii Helon
    <verse number="30" style="v"/>die quarto princeps filiorum Ruben Helisur filius Sedeur
    <verse number="31" style="v"/>obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium
    <verse number="32" style="v"/>mortariolum aureum adpendens decem siclos plenum incenso
    <verse number="33" style="v"/>bovem de armento et arietem et agnum anniculum in holocaustum
    <verse number="34" style="v"/>hircumque pro peccato
    <verse number="35" style="v"/>et in hostias pacificorum boves duos arietes quinque hircos quinque agnos anniculos quinque haec fuit oblatio Helisur filii Sedeur
    <verse number="36" style="v"/>die quinto princeps filiorum Symeon Salamihel filius Surisaddai
    <verse number="37" style="v"/>obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium
    <verse number="38" style="v"/>mortariolum aureum adpendens decem siclos plenum incenso
    <verse number="39" style="v"/>bovem de armento et arietem et agnum anniculum in holocaustum
    <verse number="40" style="v"/>hircumque pro peccato
    <verse number="41" style="v"/>et in hostias pacificorum boves duos arietes quinque hircos quinque agnos anniculos quinque haec fuit oblatio Salamihel filii Surisaddai
    <verse number="42" style="v"/>die sexto princeps filiorum Gad Heliasaph filius Duhel
    <verse number="43" style="v"/>obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium
    <verse number="44" style="v"/>mortariolum aureum adpendens siclos decem plenum incenso
    <verse number="45" style="v"/>bovem de armento et arietem et agnum anniculum in holocaustum
    <verse number="46" style="v"/>hircumque pro peccato
    <verse number="47" style="v"/>et in hostias pacificorum boves duos arietes quinque hircos quinque agnos anniculos quinque haec fuit oblatio Heliasaph filii Duhel
    <verse number="48" style="v"/>die septimo princeps filiorum Ephraim Helisama filius Ammiud
    <verse number="49" style="v"/>obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium
    <verse number="50" style="v"/>mortariolum aureum adpendens decem siclos plenum incenso
    <verse number="51" style="v"/>bovem de armento et arietem et agnum anniculum in holocaustum
    <verse number="52" style="v"/>hircumque pro peccato
    <verse number="53" style="v"/>et in hostias pacificas boves duos arietes quinque hircos quinque agnos anniculos quinque haec fuit oblatio Helisama filii Ammiud
    <verse number="54" style="v"/>die octavo princeps filiorum Manasse Gamalihel filius Phadassur
    <verse number="55" style="v"/>obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium
    <verse number="56" style="v"/>mortariolum aureum adpendens decem siclos plenum incenso
    <verse number="57" style="v"/>bovem de armento et arietem et agnum anniculum in holocaustum
    <verse number="58" style="v"/>hircumque pro peccato
    <verse number="59" style="v"/>et in hostias pacificorum boves duos arietes quinque hircos quinque agnos anniculos quinque haec fuit oblatio Gamalihel filii Phadassur
    <verse number="60" style="v"/>die nono princeps filiorum Beniamin Abidan filius Gedeonis
    <verse number="61" style="v"/>obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium
    <verse number="62" style="v"/>mortariolum aureum adpendens decem siclos plenum incenso
    <verse number="63" style="v"/>bovem de armento et arietem et agnum anniculum in holocaustum
    <verse number="64" style="v"/>hircumque pro peccato
    <verse number="65" style="v"/>et in hostias pacificorum boves duos arietes quinque hircos quinque agnos anniculos quinque haec fuit oblatio Abidan filii Gedeonis
    <verse number="66" style="v"/>die decimo princeps filiorum Dan Ahiezer filius Amisaddai
    <verse number="67" style="v"/>obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium
    <verse number="68" style="v"/>mortariolum aureum adpendens decem siclos plenum incenso
    <verse number="69" style="v"/>bovem de armento et arietem et agnum anniculum in holocaustum
    <verse number="70" style="v"/>hircumque pro peccato
    <verse number="71" style="v"/>et in hostias pacificorum boves duos arietes quinque hircos quinque agnos anniculos quinque haec fuit oblatio Ahiezer filii Amisaddai
    <verse number="72" style="v"/>die undecimo princeps filiorum Aser Phagaihel filius Ochran
    <verse number="73" style="v"/>obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium
    <verse number="74" style="v"/>mortariolum aureum adpendens decem siclos plenum incenso
    <verse number="75" style="v"/>bovem de armento et arietem et agnum anniculum in holocaustum
    <verse number="76" style="v"/>hircumque pro peccato
    <verse number="77" style="v"/>et in hostias pacificorum boves duos arietes quinque hircos quinque agnos anniculos quinque haec fuit oblatio Phagaihel filii Ochran
    <verse number="78" style="v"/>die duodecimo princeps filiorum Nepthalim Achira filius Henan
    <verse number="79" style="v"/>obtulit acetabulum argenteum adpendens centum triginta siclos fialam argenteam habentem septuaginta siclos ad pondus sanctuarii utrumque plenum simila conspersa oleo in sacrificium
    <verse number="80" style="v"/>mortariolum aureum adpendens decem siclos plenum incenso
    <verse number="81" style="v"/>bovem de armento et arietem et agnum anniculum in holocaustum
    <verse number="82" style="v"/>hircumque pro peccato
    <verse number="83" style="v"/>et in hostias pacificorum boves duos arietes quinque hircos quinque agnos anniculos quinque haec fuit oblatio Achira filii Henan
    <verse number="84" style="v"/>haec in dedicatione altaris oblata sunt a principibus Israhel in die qua consecratum est acetabula argentea duodecim fialae argenteae duodecim mortariola aurea duodecim
    <verse number="85" style="v"/>ita ut centum triginta argenti siclos haberet unum acetabulum et septuaginta siclos una fiala id est in commune vasorum omnium ex argento sicli duo milia quadringenti pondere sanctuarii
    <verse number="86" style="v"/>mortariola aurea duodecim plena incenso denos siclos adpendentia pondere sanctuarii id est simul auri sicli centum viginti
    <verse number="87" style="v"/>boves de armento in holocaustum duodecim arietes duodecim agni anniculi duodecim et libamenta eorum hirci duodecim pro peccato
    <verse number="88" style="v"/>hostiae pacificorum boves viginti quattuor arietes sexaginta hirci sexaginta agni anniculi sexaginta haec oblata sunt in dedicatione altaris quando unctum est
    <verse number="89" style="v"/>cumque ingrederetur Moses tabernaculum foederis ut consuleret oraculum audiebat vocem loquentis ad se de propitiatorio quod erat super arcam testimonii inter duos cherubin unde et loquebatur ei
  </para>
  <chapter number="8" style="c"/>
  <para style="p">
    <verse number="1" style="v"/>locutus est Dominus ad Mosen dicens
    <verse number="2" style="v"/>loquere Aaroni et dices ad eum cum posueris septem lucernas contra eam partem quam candelabrum respicit lucere debebunt
    <verse number="3" style="v"/>fecitque Aaron et inposuit lucernas super candelabrum ut praeceperat Dominus Mosi
    <verse number="4" style="v"/>haec autem erat factura candelabri ex auro ductili tam medius stipes quam cuncta ex utroque calamorum latera nascebantur iuxta exemplum quod ostendit Dominus Mosi ita operatus est candelabrum
    <verse number="5" style="v"/>et locutus est Dominus ad Mosen dicens
    <verse number="6" style="v"/>tolle Levitas de medio filiorum Israhel et purificabis eos
    <verse number="7" style="v"/>iuxta hunc ritum aspergantur aqua lustrationis et radant omnes pilos carnis suae cumque laverint vestimenta sua et mundati fuerint
    <verse number="8" style="v"/>tollant bovem de armentis et libamentum eius similam oleo conspersam bovem autem alterum de armento tu accipies pro peccato
    <verse number="9" style="v"/>et adplicabis Levitas coram tabernaculo foederis convocata omni multitudine filiorum Israhel
    <verse number="10" style="v"/>cumque Levitae fuerint coram Domino ponent filii Israhel manus suas super eos
    <verse number="11" style="v"/>et offeret Aaron Levitas munus in conspectu Domini a filiis Israhel ut serviant in ministerio eius
    <verse number="12" style="v"/>Levitae quoque ponent manus suas super capita boum e quibus unum facies pro peccato et alterum in holocaustum Domini ut depreceris pro eis
    <verse number="13" style="v"/>statuesque Levitas in conspectu Aaron et filiorum eius et consecrabis oblatos Domino
    <verse number="14" style="v"/>ac separabis de medio filiorum Israhel ut sint mei
    <verse number="15" style="v"/>et postea ingrediantur tabernaculum foederis ut serviant mihi sicque purificabis et consecrabis eos in oblationem Domini quoniam dono donati sunt mihi a filiis Israhel
    <verse number="16" style="v"/>pro primogenitis quae aperiunt omnem vulvam in Israhel accepi eos
    <verse number="17" style="v"/>mea sunt omnia primogenita filiorum Israhel tam ex hominibus quam ex iumentis ex die quo percussi omnem primogenitum in terra Aegypti sanctificavi eos mihi
    <verse number="18" style="v"/>et tuli Levitas pro cunctis primogenitis filiorum Israhel
    <verse number="19" style="v"/>tradidique eos dono Aaroni et filiis eius de medio populi ut serviant mihi pro Israhel in tabernaculo foederis et orent pro eis ne sit in populo plaga si ausi fuerint accedere ad sanctuarium
    <verse number="20" style="v"/>feceruntque Moses et Aaron et omnis multitudo filiorum Israhel super Levitas quae praeceperat Dominus Mosi
    <verse number="21" style="v"/>purificatique sunt et laverunt vestimenta sua elevavitque eos Aaron in conspectu Domini et oravit pro eis
    <verse number="22" style="v"/>ut purificati ingrederentur ad officia sua in tabernaculum foederis coram Aaron et filiis eius sicut praeceperat Dominus Mosi de Levitis ita factum est
    <verse number="23" style="v"/>locutus est Dominus ad Mosen dicens
    <verse number="24" style="v"/>haec est lex Levitarum a viginti quinque annis et supra ingredientur ut ministrent in tabernaculo foederis
    <verse number="25" style="v"/>cumque quinquagesimum annum aetatis impleverint servire cessabunt
    <verse number="26" style="v"/>eruntque ministri fratrum suorum in tabernaculo foederis ut custodiant quae sibi fuerint commendata opera autem ipsa non faciant sic dispones Levitas in custodiis suis
  </para>
  <chapter number="9" style="c"/>
  <para style="p">
    <verse number="1" style="v"/>locutus est Dominus ad Mosen in deserto Sinai anno secundo postquam egressi sunt de terra Aegypti mense primo dicens
    <verse number="2" style="v"/>faciant filii Israhel phase in tempore suo
    <verse number="3" style="v"/>quartadecima die mensis huius ad vesperam iuxta omnes caerimonias et iustificationes eius
    <verse number="4" style="v"/>praecepitque Moses filiis Israhel ut facerent phase
    <verse number="5" style="v"/>qui fecerunt tempore suo quartadecima die mensis ad vesperam in monte Sinai iuxta omnia quae mandaverat Dominus Mosi fecerunt filii Israhel
    <verse number="6" style="v"/>ecce autem quidam inmundi super animam hominis qui non poterant facere pascha in die illo accedentes ad Mosen et Aaron
    <verse number="7" style="v"/>dixerunt eis inmundi sumus super animam hominis quare fraudamur ut non valeamus offerre oblationem Domino in tempore suo inter filios Israhel
    <verse number="8" style="v"/>quibus respondit Moses state ut consulam quid praecipiat Dominus de vobis
    <verse number="9" style="v"/>locutusque est Dominus ad Mosen dicens
    <verse number="10" style="v"/>loquere filiis Israhel homo qui fuerit inmundus super anima sive in via procul in gente vestra faciat phase Domino
    <verse number="11" style="v"/>mense secundo quartadecima die mensis ad vesperam cum azymis et lactucis agrestibus comedent illud
    <verse number="12" style="v"/>non relinquent ex eo quippiam usque mane et os eius non confringent omnem ritum phase observabunt
    <verse number="13" style="v"/>si quis autem et mundus est et in itinere non fuit et tamen non fecit phase exterminabitur anima illa de populis suis quia sacrificium Domino non obtulit tempore suo peccatum suum ipse portabit
    <verse number="14" style="v"/>peregrinus quoque et advena si fuerit apud vos faciet phase Domini iuxta caerimonias et iustificationes eius praeceptum idem erit apud vos tam advenae quam indigenae
    <verse number="15" style="v"/>igitur die qua erectum est tabernaculum operuit illud nubes a vespere autem super tentorium erat quasi species ignis usque mane
    <verse number="16" style="v"/>sic fiebat iugiter per diem operiebat illud nubes et per noctem quasi species ignis
    <verse number="17" style="v"/>cumque ablata fuisset nubes quae tabernaculum protegebat tunc proficiscebantur filii Israhel et in loco ubi stetisset nubes ibi castrametabantur
    <verse number="18" style="v"/>ad imperium Domini proficiscebantur et ad imperium illius figebant tabernaculum cunctis diebus quibus stabat nubes super tabernaculum manebant in eodem loco
    <verse number="19" style="v"/>et si evenisset ut multo tempore maneret super illud erant filii Israhel in excubiis Domini et non proficiscebantur
    <verse number="20" style="v"/>quotquot diebus fuisset nubes super tabernaculum ad imperium Domini erigebant tentoria et ad imperium illius deponebant
    <verse number="21" style="v"/>si fuisset nubes a vespere usque mane et statim diluculo tabernaculum reliquisset proficiscebantur et si post diem et noctem recessisset dissipabant tentoria
    <verse number="22" style="v"/>si biduo aut uno mense vel longiori tempore fuisset super tabernaculum manebant filii Israhel in eodem loco et non proficiscebantur statim autem ut recessisset movebant castra
    <verse number="23" style="v"/>per verbum Domini figebant tentoria et per verbum illius proficiscebantur erantque in excubiis Domini iuxta imperium eius per manum Mosi
  </para>
  <chapter number="10" style="c"/>
  <para style="p">
    <verse number="1" style="v"/>locutus est Dominus ad Mosen dicens
    <verse number="2" style="v"/>fac tibi duas tubas argenteas ductiles quibus convocare possis multitudinem quando movenda sunt castra
    <verse number="3" style="v"/>cumque increpueris tubis congregabitur ad te omnis turba ad ostium foederis tabernaculi
    <verse number="4" style="v"/>si semel clangueris venient ad te principes et capita multitudinis Israhel
    <verse number="5" style="v"/>sin autem prolixior atque concisus clangor increpuerit movebunt castra primi qui sunt ad orientalem plagam
    <verse number="6" style="v"/>in secundo autem sonitu et pari ululatu tubae levabunt tentoria qui habitant ad meridiem et iuxta hunc modum reliqui facient ululantibus tubis in profectione
    <verse number="7" style="v"/>quando autem congregandus est populus simplex tubarum clangor erit et non concise ululabunt
    <verse number="8" style="v"/>filii Aaron sacerdotes clangent tubis eritque hoc legitimum sempiternum in generationibus vestris
    <verse number="9" style="v"/>si exieritis ad bellum de terra vestra contra hostes qui dimicant adversum vos clangetis ululantibus tubis et erit recordatio vestri coram Domino Deo vestro ut eruamini de manibus inimicorum vestrorum
    <verse number="10" style="v"/>si quando habebitis epulum et dies festos et kalendas canetis tubis super holocaustis et pacificis victimis ut sint vobis in recordationem Dei vestri ego Dominus Deus vester
    <verse number="11" style="v"/>anno secundo mense secundo vicesima die mensis elevata est nubes de tabernaculo foederis
    <verse number="12" style="v"/>profectique sunt filii Israhel per turmas suas de deserto Sinai et recubuit nubes in solitudine Pharan
    <verse number="13" style="v"/>moveruntque castra primi iuxta imperium Domini in manu Mosi
    <verse number="14" style="v"/>filii Iuda per turmas suas quorum princeps erat Naasson filius Aminadab
    <verse number="15" style="v"/>in tribu filiorum Isachar fuit princeps Nathanahel filius Suar
    <verse number="16" style="v"/>in tribu Zabulon erat princeps Heliab filius Helon
    <verse number="17" style="v"/>depositumque est tabernaculum quod portantes egressi sunt filii Gerson et Merari
    <verse number="18" style="v"/>profectique sunt et filii Ruben per turmas et ordinem suum quorum princeps erat Helisur filius Sedeur
    <verse number="19" style="v"/>in tribu autem filiorum Symeon princeps fuit Salamihel filius Surisaddai
    <verse number="20" style="v"/>porro in tribu Gad erat princeps Heliasaph filius Duhel
    <verse number="21" style="v"/>profectique sunt et Caathitae portantes sanctuarium tamdiu tabernaculum portabatur donec venirent ad erectionis locum
    <verse number="22" style="v"/>moverunt castra et filii Ephraim per turmas suas in quorum exercitu princeps erat Helisama filius Ammiud
    <verse number="23" style="v"/>in tribu autem filiorum Manasse princeps fuit Gamalihel filius Phadassur
    <verse number="24" style="v"/>et in tribu Beniamin dux Abidan filius Gedeonis
    <verse number="25" style="v"/>novissimi castrorum omnium profecti sunt filii Dan per turmas suas in quorum exercitu princeps fuit Ahiezer filius Amisaddai
    <verse number="26" style="v"/>in tribu autem filiorum Aser erat princeps Phagaihel filius Ochran
    <verse number="27" style="v"/>et in tribu filiorum Nepthalim princeps Achira filius Henan
    <verse number="28" style="v"/>haec sunt castra et profectiones filiorum Israhel per turmas suas quando egrediebantur
    <verse number="29" style="v"/>dixitque Moses Hobab filio Rahuhel Madianiti cognato suo proficiscimur ad locum quem Dominus daturus est nobis veni nobiscum ut benefaciamus tibi quia Dominus bona promisit Israheli
    <verse number="30" style="v"/>cui ille respondit non vadam tecum sed revertar in terram meam in qua natus sum
    <verse number="31" style="v"/>et ille noli inquit nos relinquere tu enim nosti in quibus locis per desertum castra ponere debeamus et eris ductor noster
    <verse number="32" style="v"/>cumque nobiscum veneris quicquid optimum fuerit ex opibus quas nobis traditurus est Dominus dabimus tibi
    <verse number="33" style="v"/>profecti sunt ergo de monte Domini via trium dierum arcaque foederis Domini praecedebat eos per dies tres providens castrorum locum
    <verse number="34" style="v"/>nubes quoque Domini super eos erat per diem cum incederent
    <verse number="35" style="v"/>cumque elevaretur arca dicebat Moses surge Domine et dissipentur inimici tui et fugiant qui oderunt te a facie tua
    <verse number="36" style="v"/>cum autem deponeretur aiebat revertere Domine ad multitudinem exercitus Israhel
  </para>
  <chapter number="11" style="c"/>
  <para style="p">
    <verse number="1" style="v"/>interea ortum est murmur populi quasi dolentium pro labore contra Dominum quod cum audisset iratus est et accensus in eos ignis Domini devoravit extremam castrorum partem
    <verse number="2" style="v"/>cumque clamasset populus ad Mosen oravit Moses Dominum et absortus est ignis
    <verse number="3" style="v"/>vocavitque nomen loci illius Incensio eo quod succensus fuisset contra eos ignis Domini
    <verse number="4" style="v"/>vulgus quippe promiscuum quod ascenderat cum eis flagravit desiderio sedens et flens iunctis sibi pariter filiis Israhel et ait quis dabit nobis ad vescendum carnes
    <verse number="5" style="v"/>recordamur piscium quos comedebamus in Aegypto gratis in mentem nobis veniunt cucumeres et pepones porrique et cepae et alia
    <verse number="6" style="v"/>anima nostra arida est nihil aliud respiciunt oculi nostri nisi man
    <verse number="7" style="v"/>erat autem man quasi semen coriandri coloris bdellii
    <verse number="8" style="v"/>circuibatque populus et colligens illud frangebat mola sive terebat in mortario coquens in olla et faciens ex eo tortulas saporis quasi panis oleati
    <verse number="9" style="v"/>cumque descenderet nocte super castra ros descendebat pariter et man
    <verse number="10" style="v"/>audivit ergo Moses flentem populum per familias singulos per ostia tentorii sui iratusque est furor Domini valde sed et Mosi intoleranda res visa est
    <verse number="11" style="v"/>et ait ad Dominum cur adflixisti servum tuum quare non invenio gratiam coram te et cur inposuisti pondus universi populi huius super me
    <verse number="12" style="v"/>numquid ego concepi omnem hanc multitudinem vel genui eam ut dicas mihi porta eos in sinu tuo sicut portare solet nutrix infantulum et defer in terram pro qua iurasti patribus eorum
    <verse number="13" style="v"/>unde mihi carnes ut dem tantae multitudini flent contra me dicentes da nobis carnes ut comedamus
    <verse number="14" style="v"/>non possum solus sustinere omnem hunc populum quia gravis mihi est
    <verse number="15" style="v"/>sin aliter tibi videtur obsecro ut interficias me et inveniam gratiam in oculis tuis ne tantis adficiar malis
    <verse number="16" style="v"/>et dixit Dominus ad Mosen congrega mihi septuaginta viros de senibus Israhel quos tu nosti quod senes populi sint ac magistri et duces eos ad ostium tabernaculi foederis faciesque ibi stare tecum
    <verse number="17" style="v"/>ut descendam et loquar tibi et auferam de spiritu tuo tradamque eis ut sustentent tecum onus populi et non tu solus graveris
    <verse number="18" style="v"/>populo quoque dices sanctificamini cras comedetis carnes ego enim audivi vos dicere quis dabit nobis escas carnium bene nobis erat in Aegypto ut det vobis Dominus carnes et comedatis
    <verse number="19" style="v"/>non uno die nec duobus vel quinque aut decem nec viginti quidem
    <verse number="20" style="v"/>sed usque ad mensem dierum donec exeat per nares vestras et vertatur in nausiam eo quod reppuleritis Dominum qui in medio vestri est et fleveritis coram eo dicentes quare egressi sumus ex Aegypto
    <verse number="21" style="v"/>et ait Moses sescenta milia peditum huius populi sunt et tu dicis dabo eis esum carnium mense integro
    <verse number="22" style="v"/>numquid ovium et boum multitudo caedetur ut possit sufficere ad cibum vel omnes pisces maris in unum congregabuntur ut eos satient
    <verse number="23" style="v"/>cui respondit Dominus numquid manus Domini invalida est iam nunc videbis utrum meus sermo opere conpleatur
    <verse number="24" style="v"/>venit igitur Moses et narravit populo verba Domini congregans septuaginta viros de senibus Israhel quos stare fecit circa tabernaculum
    <verse number="25" style="v"/>descenditque Dominus per nubem et locutus est ad eum auferens de spiritu qui erat in Mosen et dans septuaginta viris cumque requievisset in eis spiritus prophetaverunt nec ultra cessarunt
    <verse number="26" style="v"/>remanserant autem in castris duo viri quorum unus vocabatur Heldad et alter Medad super quos requievit spiritus nam et ipsi descripti fuerant et non exierant ad tabernaculum
    <verse number="27" style="v"/>cumque prophetarent in castris cucurrit puer et nuntiavit Mosi dicens Heldad et Medad prophetant in castris
    <verse number="28" style="v"/>statim Iosue filius Nun minister Mosi et electus e pluribus ait domine mi Moses prohibe eos
    <verse number="29" style="v"/>at ille quid inquit aemularis pro me quis tribuat ut omnis populus prophetet et det eis Dominus spiritum suum
    <verse number="30" style="v"/>reversusque est Moses et maiores natu Israhel in castra
    <verse number="31" style="v"/>ventus autem egrediens a Domino arreptas trans mare coturnices detulit et dimisit in castra itinere quantum uno die confici potest ex omni parte castrorum per circuitum volabantque in aere duobus cubitis altitudine super terram
    <verse number="32" style="v"/>surgens ergo populus toto die illo et nocte ac die altero congregavit coturnicum qui parum decem choros et siccaverunt eas per gyrum castrorum
    <verse number="33" style="v"/>adhuc carnes erant in dentibus eorum nec defecerat huiuscemodi cibus et ecce furor Domini concitatus in populum percussit eum plaga magna nimis
    <verse number="34" style="v"/>vocatusque est ille locus sepulchra Concupiscentiae ibi enim sepelierunt populum qui desideraverat egressi autem de sepulchris Concupiscentiae venerunt in Aseroth et manserunt ibi
    <verse number="35" style="v"/>
  </para>
  <chapter number="12" style="c"/>
  <para style="p">
    <verse number="1" style="v"/>locutaque est Maria et Aaron contra Mosen propter uxorem eius aethiopissam
    <verse number="2" style="v"/>et dixerunt num per solum Mosen locutus est Dominus nonne et nobis similiter est locutus quod cum audisset Dominus
    <verse number="3" style="v"/>erat enim Moses vir mitissimus super omnes homines qui morabantur in terra
    <verse number="4" style="v"/>statim locutus est ad eum et ad Aaron et Mariam egredimini vos tantum tres ad tabernaculum foederis cumque fuissent egressi
    <verse number="5" style="v"/>descendit Dominus in columna nubis et stetit in introitu tabernaculi vocans Aaron et Mariam qui cum issent
    <verse number="6" style="v"/>dixit ad eos audite sermones meos si quis fuerit inter vos propheta Domini in visione apparebo ei vel per somnium loquar ad illum
    <verse number="7" style="v"/>at non talis servus meus Moses qui in omni domo mea fidelissimus est
    <verse number="8" style="v"/>ore enim ad os loquor ei et palam non per enigmata et figuras Dominum videt quare igitur non timuistis detrahere servo meo Mosi
    <verse number="9" style="v"/>iratusque contra eos abiit
    <verse number="10" style="v"/>nubes quoque recessit quae erat super tabernaculum et ecce Maria apparuit candens lepra quasi nix cumque respexisset eam Aaron et vidisset perfusam lepra
    <verse number="11" style="v"/>ait ad Mosen obsecro domine mi ne inponas nobis hoc peccatum quod stulte commisimus
    <verse number="12" style="v"/>ne fiat haec quasi mortua et ut abortivum quod proicitur de vulva matris suae ecce iam medium carnis eius devoratum est lepra
    <verse number="13" style="v"/>clamavitque Moses ad Dominum dicens Deus obsecro sana eam
    <verse number="14" style="v"/>cui respondit Dominus si pater eius spuisset in faciem illius nonne debuerat saltem septem dierum rubore suffundi separetur septem diebus extra castra et postea revocabitur
    <verse number="15" style="v"/>exclusa est itaque Maria extra castra septem diebus et populus non est motus de loco illo donec revocata est Maria
    <verse number="16" style="v"/>
  </para>
  <chapter number="13" style="c"/>
  <para style="p">
    <verse number="1" style="v"/>profectus est de Aseroth fixis tentoriis in deserto Pharan
    <verse number="2" style="v"/>ibi locutus est Dominus ad Mosen dicens
    <verse number="3" style="v"/>mitte viros qui considerent terram Chanaan quam daturus sum filiis Israhel singulos de singulis tribubus ex principibus
    <verse number="4" style="v"/>fecit Moses quod Dominus imperarat de deserto Pharan mittens principes viros quorum ista sunt nomina
    <verse number="5" style="v"/>de tribu Ruben Semmua filium Zecchur
    <verse number="6" style="v"/>de tribu Symeon Saphat filium Huri
    <verse number="7" style="v"/>de tribu Iuda Chaleb filium Iepphonne
    <verse number="8" style="v"/>de tribu Isachar Igal filium Ioseph
    <verse number="9" style="v"/>de tribu Ephraim Osee filium Nun
    <verse number="10" style="v"/>de tribu Beniamin Phalti filium Raphu
    <verse number="11" style="v"/>de tribu Zabulon Geddihel filium Sodi
    <verse number="12" style="v"/>de tribu Ioseph sceptri Manasse Gaddi filium Susi
    <verse number="13" style="v"/>de tribu Dan Ammihel filium Gemalli
    <verse number="14" style="v"/>de tribu Aser Sthur filium Michahel
    <verse number="15" style="v"/>de tribu Nepthali Naabbi filium Vaphsi
    <verse number="16" style="v"/>de tribu Gad Guhel filium Machi
    <verse number="17" style="v"/>haec sunt nomina virorum quos misit Moses ad considerandam terram vocavitque Osee filium Nun Iosue
    <verse number="18" style="v"/>misit ergo eos Moses ad considerandam terram Chanaan et dixit ad eos ascendite per meridianam plagam cumque veneritis ad montes
    <verse number="19" style="v"/>considerate terram qualis sit et populum qui habitator est eius utrum fortis sit an infirmus pauci numero an plures
    <verse number="20" style="v"/>ipsa terra bona an mala urbes quales muratae an absque muris
    <verse number="21" style="v"/>humus pinguis an sterilis nemorosa an absque arboribus confortamini et adferte nobis de fructibus terrae erat autem tempus quando iam praecoquae uvae vesci possunt
    <verse number="22" style="v"/>cumque ascendissent exploraverunt terram a deserto Sin usque Roob intrantibus Emath
    <verse number="23" style="v"/>ascenderuntque ad meridiem et venerunt in Hebron ubi erant Ahiman et Sisai et Tholmai filii Enach nam Hebron septem annis ante Tanim urbem Aegypti condita est
    <verse number="24" style="v"/>pergentesque usque ad torrentem Botri absciderunt palmitem cum uva sua quem portaverunt in vecte duo viri de malis quoque granatis et de ficis loci illius tulerunt
    <verse number="25" style="v"/>qui appellatus est Neelescol id est torrens Botri eo quod botrum inde portassent filii Israhel
    <verse number="26" style="v"/>reversique exploratores terrae post quadraginta dies omni regione circuita
    <verse number="27" style="v"/>venerunt ad Mosen et Aaron et ad omnem coetum filiorum Israhel in desertum Pharan quod est in Cades locutique eis et omni multitudini ostenderunt fructus terrae
    <verse number="28" style="v"/>et narraverunt dicentes venimus in terram ad quam misisti nos quae re vera fluit lacte et melle ut ex his fructibus cognosci potest
    <verse number="29" style="v"/>sed cultores fortissimos habet et urbes grandes atque muratas stirpem Enach vidimus ibi
    <verse number="30" style="v"/>Amalech habitat in meridie Hettheus et Iebuseus et Amorreus in montanis Chananeus vero moratur iuxta mare et circa fluenta Iordanis
    <verse number="31" style="v"/>inter haec Chaleb conpescens murmur populi qui oriebatur contra Mosen ait ascendamus et possideamus terram quoniam poterimus obtinere eam
    <verse number="32" style="v"/>alii vero qui fuerant cum eo dicebant nequaquam ad hunc populum valemus ascendere quia fortior nobis est
    <verse number="33" style="v"/>detraxeruntque terrae quam inspexerant apud filios Israhel dicentes terram quam lustravimus devorat habitatores suos populum quem aspeximus procerae staturae est
    <verse number="34" style="v"/>ibi vidimus monstra quaedam filiorum Enach de genere giganteo quibus conparati quasi lucustae videbamur
  </para>
  <chapter number="14" style="c"/>
  <para style="p">
    <verse number="1" style="v"/>igitur vociferans omnis turba flevit nocte illa
    <verse number="2" style="v"/>et murmurati sunt contra Mosen et Aaron cuncti filii Israhel dicentes
    <verse number="3" style="v"/>utinam mortui essemus in Aegypto et non in hac vasta solitudine utinam pereamus et non inducat nos Dominus in terram istam ne cadamus gladio et uxores ac liberi nostri ducantur captivi nonne melius est reverti in Aegyptum
    <verse number="4" style="v"/>dixeruntque alter ad alterum constituamus nobis ducem et revertamur in Aegyptum
    <verse number="5" style="v"/>quo audito Moses et Aaron ceciderunt proni in terram coram omni multitudine filiorum Israhel
    <verse number="6" style="v"/>at vero Iosue filius Nun et Chaleb filius Iepphonne qui et ipsi lustraverant terram sciderunt vestimenta sua
    <verse number="7" style="v"/>et ad omnem multitudinem filiorum Israhel locuti sunt terram quam circuivimus valde bona est
    <verse number="8" style="v"/>si propitius fuerit Dominus inducet nos in eam et tradet humum lacte et melle manantem
    <verse number="9" style="v"/>nolite rebelles esse contra Dominum neque timeatis populum terrae huius quia sicut panem ita eos possumus devorare recessit ab illis omne praesidium Dominus nobiscum est nolite metuere
    <verse number="10" style="v"/>cumque clamaret omnis multitudo et lapidibus eos vellet opprimere apparuit gloria Domini super tectum foederis cunctis filiis Israhel
    <verse number="11" style="v"/>et dixit Dominus ad Mosen usquequo detrahet mihi populus iste quousque non credent mihi in omnibus signis quae feci coram eis
    <verse number="12" style="v"/>feriam igitur eos pestilentia atque consumam te autem faciam principem super gentem magnam et fortiorem quam haec est
    <verse number="13" style="v"/>et ait Moses ad Dominum ut audiant Aegyptii de quorum medio eduxisti populum istum
    <verse number="14" style="v"/>et habitatores terrae huius qui audierunt quod tu Domine in populo isto sis et facie videaris ad faciem et nubes tua protegat illos et in columna nubis praecedas eos per diem et in columna ignis per noctem
    <verse number="15" style="v"/>quod occideris tantam multitudinem quasi unum hominem et dicant
    <verse number="16" style="v"/>non poterat introducere populum in terram pro qua iuraverat idcirco occidit eos in solitudine
    <verse number="17" style="v"/>magnificetur ergo fortitudo Domini sicut iurasti dicens
    <verse number="18" style="v"/>Dominus patiens et multae misericordiae auferens iniquitatem et scelera nullumque innoxium derelinquens qui visitas peccata patrum in filios in tertiam et quartam generationem
    <verse number="19" style="v"/>dimitte obsecro peccatum populi tui huius secundum magnitudinem misericordiae tuae sicut propitius fuisti egredientibus de Aegypto usque ad locum istum
    <verse number="20" style="v"/>dixitque Dominus dimisi iuxta verbum tuum
    <verse number="21" style="v"/>vivo ego et implebitur gloria Domini universa terra
    <verse number="22" style="v"/>attamen omnes homines qui viderunt maiestatem meam et signa quae feci in Aegypto et in solitudine et temptaverunt me iam per decem vices nec oboedierunt voci meae
    <verse number="23" style="v"/>non videbunt terram pro qua iuravi patribus eorum nec quisquam ex illis qui detraxit mihi intuebitur eam
    <verse number="24" style="v"/>servum meum Chaleb qui plenus alio spiritu secutus est me inducam in terram hanc quam circuivit et semen eius possidebit eam
    <verse number="25" style="v"/>quoniam Amalechites et Chananeus habitant in vallibus cras movete castra et revertimini in solitudinem per viam maris Rubri
    <verse number="26" style="v"/>locutusque est Dominus ad Mosen et Aaron dicens
    <verse number="27" style="v"/>usquequo multitudo haec pessima murmurat contra me querellas filiorum Israhel audivi
    <verse number="28" style="v"/>dic ergo eis vivo ego ait Dominus sicut locuti estis audiente me sic faciam vobis
    <verse number="29" style="v"/>in solitudine hac iacebunt cadavera vestra omnes qui numerati estis a viginti annis et supra et murmurastis contra me
    <verse number="30" style="v"/>non intrabitis terram super quam levavi manum meam ut habitare vos facerem praeter Chaleb filium Iepphonne et Iosue filium Nun
    <verse number="31" style="v"/>parvulos autem vestros de quibus dixistis quod praedae hostibus forent introducam ut videant terram quae vobis displicuit
    <verse number="32" style="v"/>vestra cadavera iacebunt in solitudine
    <verse number="33" style="v"/>filii vestri erunt vagi in deserto annis quadraginta et portabunt fornicationem vestram donec consumantur cadavera patrum in deserto
    <verse number="34" style="v"/>iuxta numerum quadraginta dierum quibus considerastis terram annus pro die inputabitur et quadraginta annis recipietis iniquitates vestras et scietis ultionem meam
    <verse number="35" style="v"/>quoniam sicut locutus sum ita faciam omni multitudini huic pessimae quae consurrexit adversum me in solitudine hac deficiet et morietur
    <verse number="36" style="v"/>igitur omnes viri quos miserat Moses ad contemplandam terram et qui reversi murmurare fecerant contra eum omnem multitudinem detrahentes terrae quod esset mala
    <verse number="37" style="v"/>mortui sunt atque percussi in conspectu Domini
    <verse number="38" style="v"/>Iosue autem filius Nun et Chaleb filius Iepphonne vixerunt ex omnibus qui perrexerant ad considerandam terram
    <verse number="39" style="v"/>locutusque est Moses universa verba haec ad omnes filios Israhel et luxit populus nimis
    <verse number="40" style="v"/>et ecce mane primo surgentes ascenderunt verticem montis atque dixerunt parati sumus ascendere ad locum de quo Dominus locutus est quia peccavimus
    <verse number="41" style="v"/>quibus Moses cur inquit transgredimini verbum Domini quod vobis non cedet in prosperum
    <verse number="42" style="v"/>nolite ascendere non enim est Dominus vobiscum ne corruatis coram inimicis vestris
    <verse number="43" style="v"/>Amalechites et Chananeus ante vos sunt quorum gladio corruetis eo quod nolueritis adquiescere Domino nec erit Dominus vobiscum
    <verse number="44" style="v"/>at illi contenebrati ascenderunt in verticem montis arca autem testamenti Domini et Moses non recesserunt de castris
    <verse number="45" style="v"/>descenditque Amalechites et Chananeus qui habitabant in monte et percutiens eos atque concidens persecutus est usque Horma
  </para>
  <chapter number="15" style="c"/>
  <para style="p">
    <verse number="1" style="v"/>locutus est Dominus ad Mosen dicens
    <verse number="2" style="v"/>loquere ad filios Israhel et dices ad eos cum ingressi fueritis terram habitationis vestrae quam ego dabo vobis
    <verse number="3" style="v"/>et feceritis oblationem Domino in holocaustum aut victimam vota solventes vel sponte offerentes munera aut in sollemnitatibus vestris adolentes odorem suavitatis Domino de bubus sive de ovibus
    <verse number="4" style="v"/>offeret quicumque immolaverit victimam sacrificium similae decimam partem oephi conspersae oleo quod mensuram habebit quartam partem hin
    <verse number="5" style="v"/>et vinum ad liba fundenda eiusdem mensurae dabit in holocausto sive in victima per agnos singulos
    <verse number="6" style="v"/>et arietis erit sacrificium similae duarum decimarum quae conspersa sit oleo tertiae partis hin
    <verse number="7" style="v"/>et vinum ad libamentum tertiae partis eiusdem mensurae offeret in odorem suavitatis Domino
    <verse number="8" style="v"/>quando vero de bubus feceris holocaustum aut hostiam ut impleas votum vel pacificas victimas
    <verse number="9" style="v"/>dabis per singulos boves similae tres decimas conspersae oleo quod habeat medium mensurae hin
    <verse number="10" style="v"/>et vinum ad liba fundenda eiusdem mensurae in oblationem suavissimi odoris Domino
    <verse number="11" style="v"/>sic facietis
    <verse number="12" style="v"/>per singulos boves et arietes et agnos et hedos
    <verse number="13" style="v"/>tam indigenae quam peregrini
    <verse number="14" style="v"/>eodem ritu offerent sacrificia
    <verse number="15" style="v"/>unum praeceptum erit atque iudicium tam vobis quam advenis terrae
    <verse number="16" style="v"/>locutus est Dominus ad Mosen dicens
    <verse number="17" style="v"/>loquere filiis Israhel et dices ad eos
    <verse number="18" style="v"/>cum veneritis in terram quam dabo vobis
    <verse number="19" style="v"/>et comederitis de panibus regionis illius separabitis primitias Domino
    <verse number="20" style="v"/>de cibis vestris sicut de areis primitias separatis
    <verse number="21" style="v"/>ita et de pulmentis dabitis primitiva Domino
    <verse number="22" style="v"/>quod si per ignorantiam praeterieritis quicquam horum quae locutus est Dominus ad Mosen
    <verse number="23" style="v"/>et mandavit per eum ad vos a die qua coepit iubere et ultra
    <verse number="24" style="v"/>oblitaque fuerit facere multitudo offeret vitulum de armento holocaustum in odorem suavissimum Domino et sacrificium eius ac liba ut caerimoniae postulant hircumque pro peccato
    <verse number="25" style="v"/>et rogabit sacerdos pro omni multitudine filiorum Israhel et dimittetur eis quoniam non sponte peccaverunt nihilominus offerentes incensum Domino pro se et pro peccato atque errore suo
    <verse number="26" style="v"/>et dimittetur universae plebi filiorum Israhel et advenis qui peregrinantur inter vos quoniam culpa est omnis populi per ignorantiam
    <verse number="27" style="v"/>quod si anima una nesciens peccaverit offeret capram anniculam pro peccato suo
    <verse number="28" style="v"/>et deprecabitur pro ea sacerdos quod inscia peccaverit coram Domino inpetrabitque ei veniam et dimittetur illi
    <verse number="29" style="v"/>tam indigenis quam advenis una lex erit omnium qui peccaverint ignorantes
    <verse number="30" style="v"/>anima vero quae per superbiam aliquid commiserit sive civis sit ille sive peregrinus quoniam adversum Dominum rebellis fuit peribit de populo suo
    <verse number="31" style="v"/>verbum enim Domini contempsit et praeceptum illius fecit irritum idcirco delebitur et portabit iniquitatem suam
    <verse number="32" style="v"/>factum est autem cum essent filii Israhel in solitudine et invenissent hominem colligentem ligna in die sabbati
    <verse number="33" style="v"/>obtulerunt eum Mosi et Aaron et universae multitudini
    <verse number="34" style="v"/>qui recluserunt eum in carcerem nescientes quid super eo facere deberent
    <verse number="35" style="v"/>dixitque Dominus ad Mosen morte moriatur homo iste obruat eum lapidibus omnis turba extra castra
    <verse number="36" style="v"/>cumque eduxissent eum foras obruerunt lapidibus et mortuus est sicut praeceperat Dominus
    <verse number="37" style="v"/>dixit quoque Dominus ad Mosen
    <verse number="38" style="v"/>loquere filiis Israhel et dices ad eos ut faciant sibi fimbrias per angulos palliorum ponentes in eis vittas hyacinthinas
    <verse number="39" style="v"/>quas cum viderint recordentur omnium mandatorum Domini nec sequantur cogitationes suas et oculos per res varias fornicantes
    <verse number="40" style="v"/>sed magis memores praeceptorum Domini faciant ea sintque sancti Deo suo
    <verse number="41" style="v"/>ego Dominus Deus vester qui eduxi vos de terra Aegypti ut essem vester Deus
  </para>
  <chapter number="16" style="c"/>
  <para style="p">
    <verse number="1" style="v"/>ecce autem Core filius Isaar filii Caath filii Levi et Dathan atque Abiram filii Heliab Hon quoque filius Pheleth de filiis Ruben
    <verse number="2" style="v"/>surrexerunt contra Mosen aliique filiorum Israhel ducenti quinquaginta viri proceres synagogae et qui tempore concilii per nomina vocabantur
    <verse number="3" style="v"/>cumque stetissent adversum Mosen et Aaron dixerunt sufficiat vobis quia omnis multitudo sanctorum est et in ipsis est Dominus cur elevamini super populum Domini
    <verse number="4" style="v"/>quod cum audisset Moses cecidit pronus in faciem
    <verse number="5" style="v"/>locutusque ad Core et ad omnem multitudinem mane inquit notum faciet Dominus qui ad se pertineant et sanctos adplicabit sibi et quos elegerit adpropinquabunt ei
    <verse number="6" style="v"/>hoc igitur facite tollat unusquisque turibula sua tu Core et omne concilium tuum
    <verse number="7" style="v"/>et hausto cras igne ponite desuper thymiama coram Domino et quemcumque elegerit ipse erit sanctus multum erigimini filii Levi
    <verse number="8" style="v"/>dixitque rursum ad Core audite filii Levi
    <verse number="9" style="v"/>num parum vobis est quod separavit vos Deus Israhel ab omni populo et iunxit sibi ut serviretis ei in cultu tabernaculi et staretis coram frequentia populi et ministraretis ei
    <verse number="10" style="v"/>idcirco ad se fecit accedere te et omnes fratres tuos filios Levi ut vobis etiam sacerdotium vindicetis
    <verse number="11" style="v"/>et omnis globus tuus stet contra Dominum quid est enim Aaron ut murmuretis contra eum
    <verse number="12" style="v"/>misit ergo Moses ut vocaret Dathan et Abiram filios Heliab qui responderunt non venimus
    <verse number="13" style="v"/>numquid parum est tibi quod eduxisti nos de terra quae lacte et melle manabat ut occideres in deserto nisi et dominatus fueris nostri
    <verse number="14" style="v"/>re vera induxisti nos in terram quae fluit rivis lactis et mellis et dedisti nobis possessiones agrorum et vinearum an et oculos nostros vis eruere non venimus
    <verse number="15" style="v"/>iratusque Moses valde ait ad Dominum ne respicias sacrificia eorum tu scis quod ne asellum quidem umquam acceperim ab eis nec adflixerim quempiam eorum
    <verse number="16" style="v"/>dixitque ad Core tu et omnis congregatio tua state seorsum coram Domino et Aaron die crastino separatim
    <verse number="17" style="v"/>tollite singuli turibula vestra et ponite super ea incensum offerentes Domino ducenta quinquaginta turibula Aaron quoque teneat turibulum suum
    <verse number="18" style="v"/>quod cum fecissent stantibus Mosen et Aaron
    <verse number="19" style="v"/>et coacervassent adversum eos omnem multitudinem ad ostium tabernaculi apparuit cunctis gloria Domini
    <verse number="20" style="v"/>locutusque Dominus ad Mosen et Aaron ait
    <verse number="21" style="v"/>separamini de medio congregationis huius ut eos repente disperdam
    <verse number="22" style="v"/>qui ceciderunt proni in faciem atque dixerunt fortissime Deus spirituum universae carnis num uno peccante contra omnes tua ira desaeviet
    <verse number="23" style="v"/>et ait Dominus ad Mosen
    <verse number="24" style="v"/>praecipe universo populo ut separetur a tabernaculis Core et Dathan et Abiram
    <verse number="25" style="v"/>surrexitque Moses et abiit ad Dathan et Abiram et sequentibus eum senioribus Israhel
    <verse number="26" style="v"/>dixit ad turbam recedite a tabernaculis hominum impiorum et nolite tangere quae ad eos pertinent ne involvamini in peccatis eorum
    <verse number="27" style="v"/>cumque recessissent a tentoriis eorum per circuitum Dathan et Abiram egressi stabant in introitu papilionum suorum cum uxoribus et liberis omnique frequentia
    <verse number="28" style="v"/>et ait Moses in hoc scietis quod Dominus miserit me ut facerem universa quae cernitis et non ex proprio ea corde protulerim
    <verse number="29" style="v"/>si consueta hominum morte interierint et visitaverit eos plaga qua et ceteri visitari solent non misit me Dominus
    <verse number="30" style="v"/>sin autem novam rem fecerit Dominus ut aperiens terra os suum degluttiat eos et omnia quae ad illos pertinent descenderintque viventes in infernum scietis quod blasphemaverint Dominum
    <verse number="31" style="v"/>confestim igitur ut cessavit loqui disrupta est terra sub pedibus eorum
    <verse number="32" style="v"/>et aperiens os suum devoravit illos cum tabernaculis suis et universa substantia
    <verse number="33" style="v"/>descenderuntque vivi in infernum operti humo et perierunt de medio multitudinis
    <verse number="34" style="v"/>at vero omnis Israhel qui stabat per gyrum fugit ad clamorem pereuntium dicens ne forte et nos terra degluttiat
    <verse number="35" style="v"/>sed et ignis egressus a Domino interfecit ducentos quinquaginta viros qui offerebant incensum
    <verse number="36" style="v"/>locutusque est Dominus ad Mosen dicens
    <verse number="37" style="v"/>praecipe Eleazaro filio Aaron sacerdotis ut tollat turibula quae iacent in incendio et ignem huc illucque dispergat quoniam sanctificata sunt
    <verse number="38" style="v"/>in mortibus peccatorum producatque ea in lamminas et adfigat altari eo quod oblatum sit in eis incensum Domino et sanctificata sint ut cernant ea pro signo et monumento filii Israhel
    <verse number="39" style="v"/>tulit ergo Eleazar sacerdos turibula aenea in quibus obtulerant hii quos incendium devoravit et produxit ea in lamminas adfigens altari
    <verse number="40" style="v"/>ut haberent postea filii Israhel quibus commonerentur ne quis accedat alienigena et qui non est de semine Aaron ad offerendum incensum Domino ne patiatur sicut passus est Core et omnis congregatio eius loquente Domino ad Mosen
    <verse number="41" style="v"/>murmuravit autem omnis multitudo filiorum Israhel sequenti die contra Mosen et Aaron dicens vos interfecistis populum Domini
    <verse number="42" style="v"/>cumque oreretur seditio et tumultus incresceret
    <verse number="43" style="v"/>Moses et Aaron fugerunt ad tabernaculum foederis quod postquam ingressi sunt operuit nubes et apparuit gloria Domini
    <verse number="44" style="v"/>dixitque Dominus ad Mosen
    <verse number="45" style="v"/>recedite de medio huius multitudinis etiam nunc delebo eos cumque iacerent in terra
    <verse number="46" style="v"/>dixit Moses ad Aaron tolle turibulum et hausto igne de altari mitte incensum desuper pergens cito ad populum ut roges pro eis iam enim egressa est ira a Domino et plaga desaevit
    <verse number="47" style="v"/>quod cum fecisset Aaron et cucurrisset ad mediam multitudinem quam iam vastabat incendium obtulit thymiama
    <verse number="48" style="v"/>et stans inter mortuos ac viventes pro populo deprecatus est et plaga cessavit
    <verse number="49" style="v"/>fuerunt autem qui percussi sunt quattuordecim milia hominum et septingenti absque his qui perierant in seditione Core
    <verse number="50" style="v"/>reversusque est Aaron ad Mosen ad ostium tabernaculi foederis postquam quievit interitus
  </para>
  <chapter number="17" style="c"/>
  <para style="p">
    <verse number="1" style="v"/>et locutus est Dominus ad Mosen dicens
    <verse number="2" style="v"/>loquere ad filios Israhel et accipe ab eis virgas singulas per cognationes suas a cunctis principibus tribuum virgas duodecim et uniuscuiusque nomen superscribes virgae suae
    <verse number="3" style="v"/>nomen autem Aaron erit in tribu Levi et una virga cunctas eorum familias continebit
    <verse number="4" style="v"/>ponesque eas in tabernaculo foederis coram testimonio ubi loquar ad te
    <verse number="5" style="v"/>quem ex his elegero germinabit virga eius et cohibebo a me querimonias filiorum Israhel quibus contra vos murmurant
    <verse number="6" style="v"/>locutusque est Moses ad filios Israhel et dederunt ei omnes principes virgas per singulas tribus fueruntque virgae duodecim absque virga Aaron
    <verse number="7" style="v"/>quas cum posuisset Moses coram Domino in tabernaculo testimonii
    <verse number="8" style="v"/>sequenti die regressus invenit germinasse virgam Aaron in domo Levi et turgentibus gemmis eruperant flores qui foliis dilatatis in amigdalas deformati sunt
    <verse number="9" style="v"/>protulit ergo Moses omnes virgas de conspectu Domini ad cunctos filios Israhel videruntque et receperunt singuli virgas suas
    <verse number="10" style="v"/>dixitque Dominus ad Mosen refer virgam Aaron in tabernaculum testimonii ut servetur ibi in signum rebellium filiorum et quiescant querellae eorum a me ne moriantur
    <verse number="11" style="v"/>fecitque Moses sicut praeceperat Dominus
    <verse number="12" style="v"/>dixerunt autem filii Israhel ad Mosen ecce consumpti sumus omnes perivimus
    <verse number="13" style="v"/>quicumque accedit ad tabernaculum Domini moritur num usque ad internicionem cuncti delendi sumus
  </para>
  <chapter number="18" style="c"/>
  <para style="p">
    <verse number="1" style="v"/>dixitque Dominus ad Aaron tu et filii tui et domus patris tui tecum portabitis iniquitatem sanctuarii et tu et filii tui simul sustinebitis peccata sacerdotii vestri
    <verse number="2" style="v"/>sed et fratres tuos de tribu Levi et sceptro patris tui sume tecum praestoque sint et ministrent tibi tu autem et filii tui ministrabitis in tabernaculo testimonii
    <verse number="3" style="v"/>excubabuntque Levitae ad praecepta tua et ad cuncta opera tabernaculi ita dumtaxat ut ad vasa sanctuarii et altare non accedant ne et illi moriantur et vos pereatis simul
    <verse number="4" style="v"/>sint autem tecum et excubent in custodiis tabernaculi et in omnibus caerimoniis eius alienigena non miscebitur vobis
    <verse number="5" style="v"/>excubate in custodia sanctuarii et in ministerio altaris ne oriatur indignatio super filios Israhel
    <verse number="6" style="v"/>ego dedi vobis fratres vestros Levitas de medio filiorum Israhel et tradidi donum Domino ut serviant in ministeriis tabernaculi eius
    <verse number="7" style="v"/>tu autem et filii tui custodite sacerdotium vestrum et omnia quae ad cultum altaris pertinent et intra velum sunt per sacerdotes administrabuntur si quis externus accesserit occidetur
    <verse number="8" style="v"/>locutus est Dominus ad Aaron ecce dedi tibi custodiam primitiarum mearum omnia quae sanctificantur a filiis Israhel tibi tradidi et filiis tuis pro officio sacerdotali legitima sempiterna
    <verse number="9" style="v"/>haec ergo accipies de his quae sanctificantur et oblata sunt Domino omnis oblatio et sacrificium et quicquid pro peccato atque delicto redditur mihi et cedet in sancta sanctorum tuum erit et filiorum tuorum
    <verse number="10" style="v"/>in sanctuario comedes illud mares tantum edent ex eo quia consecratum est tibi
    <verse number="11" style="v"/>primitias autem quas voverint et obtulerint filii Israhel tibi dedi et filiis ac filiabus tuis iure perpetuo qui mundus est in domo tua vescetur eis
    <verse number="12" style="v"/>omnem medullam olei et vini ac frumenti quicquid offerunt primitiarum Domino tibi dedi
    <verse number="13" style="v"/>universa frugum initia quas gignit humus et Domino deportantur cedent in usus tuos qui mundus est in domo tua vescetur eis
    <verse number="14" style="v"/>omne quod ex voto reddiderint filii Israhel tuum erit
    <verse number="15" style="v"/>quicquid primum erumpet e vulva cunctae carnis quam offerunt Domino sive ex hominibus sive de pecoribus fuerit tui iuris erit ita dumtaxat ut pro hominis primogenito pretium accipias et omne animal quod inmundum est redimi facias
    <verse number="16" style="v"/>cuius redemptio erit post unum mensem siclis argenti quinque pondere sanctuarii siclus viginti obolos habet
    <verse number="17" style="v"/>primogenitum autem bovis et ovis et caprae non facies redimi quia sanctificata sunt Domino sanguinem tantum eorum fundes super altare et adipes adolebis in suavissimum odorem Domino
    <verse number="18" style="v"/>carnes vero in usum tuum cedent sicut pectusculum consecratum et armus dexter tua erunt
    <verse number="19" style="v"/>omnes primitias sanctuarii quas offerunt filii Israhel Domino tibi dedi et filiis ac filiabus tuis iure perpetuo pactum salis est sempiternum coram Domino tibi ac filiis tuis
    <verse number="20" style="v"/>dixitque Dominus ad Aaron in terra eorum nihil possidebitis nec habebitis partem inter eos ego pars et hereditas tua in medio filiorum Israhel
    <verse number="21" style="v"/>filiis autem Levi dedi omnes decimas Israhelis in possessionem pro ministerio quo serviunt mihi in tabernaculo foederis
    <verse number="22" style="v"/>ut non accedant ultra filii Israhel ad tabernaculum nec committant peccatum mortiferum
    <verse number="23" style="v"/>solis filiis Levi mihi in tabernaculo servientibus et portantibus peccata populi legitimum sempiternum erit in generationibus vestris nihil aliud possidebunt
    <verse number="24" style="v"/>decimarum oblatione contenti quas in usus eorum et necessaria separavi
    <verse number="25" style="v"/>locutusque est Dominus ad Mosen dicens
    <verse number="26" style="v"/>praecipe Levitis atque denuntia cum acceperitis a filiis Israhel decimas quas dedi vobis primitias earum offerte Domino id est decimam partem decimae
    <verse number="27" style="v"/>ut reputetur vobis in oblationem primitivorum tam de areis quam de torcularibus
    <verse number="28" style="v"/>et universis quorum accipitis primitias offerte Domino et date Aaron sacerdoti
    <verse number="29" style="v"/>omnia quae offertis ex decimis et in donaria Domini separatis optima et electa erunt
    <verse number="30" style="v"/>dicesque ad eos si praeclara et meliora quaeque obtuleritis ex decimis reputabitur vobis quasi de area et torculari dederitis primitias
    <verse number="31" style="v"/>et comedetis eas in omnibus locis vestris tam vos quam familiae vestrae quia pretium est pro ministerio quo servitis in tabernaculo testimonii
    <verse number="32" style="v"/>et non peccabitis super hoc egregia vobis et pinguia reservantes ne polluatis oblationes filiorum Israhel et moriamini
  </para>
  <chapter number="19" style="c"/>
  <para style="p">
    <verse number="1" style="v"/>locutusque est Dominus ad Mosen et Aaron dicens
    <verse number="2" style="v"/>ista est religio victimae quam constituit Dominus praecipe filiis Israhel ut adducant ad te vaccam rufam aetatis integrae in qua nulla sit macula nec portaverit iugum
    <verse number="3" style="v"/>tradetisque eam Eleazaro sacerdoti qui eductam extra castra immolabit in conspectu omnium
    <verse number="4" style="v"/>et tinguens digitum in sanguine eius asperget contra fores tabernaculi septem vicibus
    <verse number="5" style="v"/>conburetque eam cunctis videntibus tam pelle et carnibus eius quam sanguine et fimo flammae traditis
    <verse number="6" style="v"/>lignum quoque cedrinum et hysopum coccumque bis tinctum sacerdos mittet in flammam quae vaccam vorat
    <verse number="7" style="v"/>et tunc demum lotis vestibus et corpore suo ingredietur in castra commaculatusque erit usque ad vesperam
    <verse number="8" style="v"/>sed et ille qui conbuserit eam lavabit vestimenta sua et corpus et inmundus erit usque ad vesperam
    <verse number="9" style="v"/>colliget autem vir mundus cineres vaccae et effundet eos extra castra in loco purissimo ut sint multitudini filiorum Israhel in custodiam et in aquam aspersionis quia pro peccato vacca conbusta est
    <verse number="10" style="v"/>cumque laverit qui vaccae portaverat cineres vestimenta sua inmundus erit usque ad vesperum habebunt hoc filii Israhel et advenae qui habitant inter eos sanctum iure perpetuo
    <verse number="11" style="v"/>qui tetigerit cadaver hominis et propter hoc septem diebus fuerit inmundus
    <verse number="12" style="v"/>aspergetur ex hac aqua die tertio et septimo et sic mundabitur si die tertio aspersus non fuerit septimo non poterit emundari
    <verse number="13" style="v"/>omnis qui tetigerit humanae animae morticinum et aspersus hac commixtione non fuerit polluet tabernaculum Domini et peribit ex Israhel quia aqua expiationis non est aspersus inmundus erit et manebit spurcitia eius super eum
    <verse number="14" style="v"/>ista est lex hominis qui moritur in tabernaculo omnes qui ingrediuntur tentorium illius et universa vasa quae ibi sunt polluta erunt septem diebus
    <verse number="15" style="v"/>vas quod non habuerit operculum nec ligaturam desuper inmundum erit
    <verse number="16" style="v"/>si quis in agro tetigerit cadaver occisi hominis aut per se mortui sive os illius vel sepulchrum inmundus erit septem diebus
    <verse number="17" style="v"/>tollent de cineribus conbustionis atque peccati et mittent aquas vivas super eos in vas
    <verse number="18" style="v"/>in quibus cum homo mundus tinxerit hysopum asperget eo omne tentorium et cunctam supellectilem et homines huiuscemodi contagione pollutos
    <verse number="19" style="v"/>atque hoc modo mundus lustrabit inmundum tertio et septimo die expiatusque die septimo lavabit et se et vestimenta sua et mundus erit ad vesperam
    <verse number="20" style="v"/>si quis hoc ritu non fuerit expiatus peribit anima illius de medio ecclesiae quia sanctuarium Domini polluit et non est aqua lustrationis aspersus
    <verse number="21" style="v"/>erit hoc praeceptum legitimum sempiternum ipse quoque qui aspergit aquas lavabit vestimenta sua omnis qui tetigerit aquas expiationis inmundus erit usque ad vesperam
    <verse number="22" style="v"/>quicquid tetigerit inmundus inmundum faciet et anima quae horum quippiam tetigerit inmunda erit usque ad vesperum
  </para>
  <chapter number="20" style="c"/>
  <para style="p">
    <verse number="1" style="v"/>veneruntque filii Israhel et omnis multitudo in desertum Sin mense primo et mansit populus in Cades mortuaque est ibi Maria et sepulta in eodem loco
    <verse number="2" style="v"/>cumque indigeret aqua populus coierunt adversum Mosen et Aaron
    <verse number="3" style="v"/>et versi in seditionem dixerunt utinam perissemus inter fratres nostros coram Domino
    <verse number="4" style="v"/>cur eduxistis ecclesiam Domini in solitudinem ut et nos et nostra iumenta moriantur
    <verse number="5" style="v"/>quare nos fecistis ascendere de Aegypto et adduxistis in locum istum pessimum qui seri non potest qui nec ficum gignit nec vineas nec mala granata insuper et aquam non habet ad bibendum
    <verse number="6" style="v"/>ingressusque Moses et Aaron dimissa multitudine tabernaculum foederis corruerunt proni in terram et apparuit gloria Domini super eos
    <verse number="7" style="v"/>locutusque est Dominus ad Mosen dicens
    <verse number="8" style="v"/>tolle virgam et congrega populum tu et Aaron frater tuus et loquimini ad petram coram eis et illa dabit aquas cumque eduxeris aquam de petra bibet omnis multitudo et iumenta eius
    <verse number="9" style="v"/>tulit igitur Moses virgam quae erat in conspectu Domini sicut praeceperat ei
    <verse number="10" style="v"/>congregata multitudine ante petram dixitque eis audite rebelles et increduli num de petra hac vobis aquam poterimus eicere
    <verse number="11" style="v"/>cumque elevasset Moses manum percutiens virga bis silicem egressae sunt aquae largissimae ita ut et populus biberet et iumenta
    <verse number="12" style="v"/>dixitque Dominus ad Mosen et Aaron quia non credidistis mihi ut sanctificaretis me coram filiis Israhel non introducetis hos populos in terram quam dabo eis
    <verse number="13" style="v"/>haec est aqua Contradictionis ubi iurgati sunt filii Israhel contra Dominum et sanctificatus est in eis
    <verse number="14" style="v"/>misit interea nuntios Moses de Cades ad regem Edom qui dicerent haec mandat frater tuus Israhel nosti omnem laborem qui adprehendit nos
    <verse number="15" style="v"/>quomodo descenderint patres nostri in Aegyptum et habitaverimus ibi multo tempore adflixerintque nos Aegyptii et patres nostros
    <verse number="16" style="v"/>et quomodo clamaverimus ad Dominum et exaudierit nos miseritque angelum qui eduxerit nos de Aegypto ecce in urbe Cades quae est in extremis finibus tuis positi
    <verse number="17" style="v"/>obsecramus ut nobis transire liceat per terram tuam non ibimus per agros nec per vineas non bibemus aquas de puteis tuis sed gradiemur via publica nec ad dextram nec ad sinistram declinantes donec transeamus terminos tuos
    <verse number="18" style="v"/>cui respondit Edom non transibis per me alioquin armatus occurram tibi
    <verse number="19" style="v"/>dixeruntque filii Israhel per tritam gradiemur viam et si biberimus aquas tuas nos et pecora nostra dabimus quod iustum est nulla erit in pretio difficultas tantum velociter transeamus
    <verse number="20" style="v"/>at ille respondit non transibis statimque egressus est obvius cum infinita multitudine et manu forti
    <verse number="21" style="v"/>nec voluit adquiescere deprecanti ut concederet transitum per fines suos quam ob rem devertit ab eo Israhel
    <verse number="22" style="v"/>cumque castra movissent de Cades venerunt in montem Or qui est in finibus terrae Edom
    <verse number="23" style="v"/>ubi locutus est Dominus ad Mosen
    <verse number="24" style="v"/>pergat inquit Aaron ad populos suos non enim intrabit terram quam dedi filiis Israhel eo quod incredulus fuerit ori meo ad aquas Contradictionis
    <verse number="25" style="v"/>tolle Aaron et filium eius cum eo et duces eos in montem Or
    <verse number="26" style="v"/>cumque nudaveris patrem veste sua indues ea Eleazarum filium eius et Aaron colligetur et morietur ibi
    <verse number="27" style="v"/>fecit Moses ut praeceperat Dominus et ascenderunt in montem Or coram omni multitudine
    <verse number="28" style="v"/>cumque Aaron spoliasset vestibus suis induit eis Eleazarum filium eius
    <verse number="29" style="v"/>illo mortuo in montis supercilio descendit cum Eleazaro
    <verse number="30" style="v"/>omnis autem multitudo videns occubuisse Aaron flevit super eo triginta diebus per cunctas familias suas
  </para>
  <chapter number="21" style="c"/>
  <para style="p">
    <verse number="1" style="v"/>quod cum audisset Chananeus rex Arad qui habitabat ad meridiem venisse scilicet Israhel per exploratorum viam pugnavit contra illum et victor existens duxit ex eo praedam
    <verse number="2" style="v"/>at Israhel voto se Domino obligans ait si tradideris populum istum in manu mea delebo urbes eius
    <verse number="3" style="v"/>exaudivitque Dominus preces Israhel et tradidit Chananeum quem ille interfecit subversis urbibus eius et vocavit nomen loci illius Horma id est anathema
    <verse number="4" style="v"/>profecti sunt autem et de monte Or per viam quae ducit ad mare Rubrum ut circumirent terram Edom et taedere coepit populum itineris ac laboris
    <verse number="5" style="v"/>locutusque contra Deum et Mosen ait cur eduxisti nos de Aegypto ut moreremur in solitudine deest panis non sunt aquae anima nostra iam nausiat super cibo isto levissimo
    <verse number="6" style="v"/>quam ob rem misit Dominus in populum ignitos serpentes ad quorum plagas et mortes plurimorum
    <verse number="7" style="v"/>venerunt ad Mosen atque dixerunt peccavimus quia locuti sumus contra Dominum et te ora ut tollat a nobis serpentes oravit Moses pro populo
    <verse number="8" style="v"/>et locutus est Dominus ad eum fac serpentem et pone eum pro signo qui percussus aspexerit eum vivet
    <verse number="9" style="v"/>fecit ergo Moses serpentem aeneum et posuit pro signo quem cum percussi aspicerent sanabantur
    <verse number="10" style="v"/>profectique filii Israhel castrametati sunt in Oboth
    <verse number="11" style="v"/>unde egressi fixere tentoria in Hieabarim in solitudine quae respicit Moab contra orientalem plagam
    <verse number="12" style="v"/>et inde moventes venerunt ad torrentem Zared
    <verse number="13" style="v"/>quem relinquentes castrametati sunt contra Arnon quae est in deserto et prominet in finibus Amorrei siquidem Arnon terminus est Moab dividens Moabitas et Amorreos
    <verse number="14" style="v"/>unde dicitur in libro bellorum Domini sicut fecit in mari Rubro sic faciet in torrentibus Arnon
    <verse number="15" style="v"/>scopuli torrentium inclinati sunt ut requiescerent in Ar et recumberent in finibus Moabitarum
    <verse number="16" style="v"/>ex eo loco apparuit puteus super quo locutus est Dominus ad Mosen congrega populum et dabo ei aquam
    <verse number="17" style="v"/>tunc cecinit Israhel carmen istud ascendat puteus concinebant
    <verse number="18" style="v"/>puteus quem foderunt principes et paraverunt duces multitudinis in datore legis et in baculis suis de solitudine Matthana
    <verse number="19" style="v"/>de Matthana Nahalihel de Nahalihel in Bamoth
    <verse number="20" style="v"/>de Bamoth vallis est in regione Moab in vertice Phasga et quod respicit contra desertum
    <verse number="21" style="v"/>misit autem Israhel nuntios ad Seon regem Amorreorum dicens
    <verse number="22" style="v"/>obsecro ut transire mihi liceat per terram tuam non declinabimus in agros et vineas non bibemus aquas ex puteis via regia gradiemur donec transeamus terminos tuos
    <verse number="23" style="v"/>qui concedere noluit ut transiret Israhel per fines suos quin potius exercitu congregato egressus est obviam in desertum et venit in Iasa pugnavitque contra eum
    <verse number="24" style="v"/>a quo percussus est in ore gladii et possessa est terra eius ab Arnon usque Iebboc et filios Ammon quia forti praesidio tenebantur termini Ammanitarum
    <verse number="25" style="v"/>tulit ergo Israhel omnes civitates eius et habitavit in urbibus Amorrei in Esebon scilicet et viculis eius
    <verse number="26" style="v"/>urbs Esebon fuit regis Seon Amorrei qui pugnavit contra regem Moab et tulit omnem terram quae dicionis illius fuerat usque Arnon
    <verse number="27" style="v"/>idcirco dicitur in proverbio venite in Esebon aedificetur et construatur civitas Seon
    <verse number="28" style="v"/>ignis egressus est de Esebon flamma de oppido Seon et devoravit Ar Moabitarum et habitatores excelsorum Arnon
    <verse number="29" style="v"/>vae tibi Moab peristi popule Chamos dedit filios eius in fugam et filias in captivitatem regi Amorreorum Seon
    <verse number="30" style="v"/>iugum ipsorum disperiit ab Esebon usque Dibon lassi pervenerunt in Nophe et usque Medaba
    <verse number="31" style="v"/>habitavit itaque Israhel in terra Amorrei
    <verse number="32" style="v"/>misitque Moses qui explorarent Iazer cuius ceperunt viculos et possederunt habitatores
    <verse number="33" style="v"/>verteruntque se et ascenderunt per viam Basan et occurrit eis Og rex Basan cum omni populo suo pugnaturus in Edrai
    <verse number="34" style="v"/>dixitque Dominus ad Mosen ne timeas eum quia in manu tua tradidi illum et omnem populum ac terram eius faciesque illi sicut fecisti Seon regi Amorreorum habitatori Esebon
    <verse number="35" style="v"/>percusserunt igitur et hunc cum filiis suis universumque populum eius usque ad internicionem et possederunt terram illius
  </para>
  <chapter number="22" style="c"/>
  <para style="p">
    <verse number="1" style="v"/>profectique castrametati sunt in campestribus Moab ubi trans Iordanem Hierichus sita est
    <verse number="2" style="v"/>videns autem Balac filius Sepphor omnia quae fecerat Israhel Amorreo
    <verse number="3" style="v"/>et quod pertimuissent eum Moabitae et impetum eius ferre non possent
    <verse number="4" style="v"/>dixit ad maiores natu Madian ita delebit hic populus omnes qui in nostris finibus commorantur quomodo solet bos herbas usque ad radices carpere ipse erat eo tempore rex in Moab
    <verse number="5" style="v"/>misit ergo nuntios ad Balaam filium Beor ariolum qui habitabat super flumen terrae filiorum Ammon ut vocarent eum et dicerent ecce egressus est populus ex Aegypto qui operuit superficiem terrae sedens contra me
    <verse number="6" style="v"/>veni igitur et maledic populo huic quia fortior me est si quo modo possim percutere et eicere eum de terra mea novi enim quod benedictus sit cui benedixeris et maledictus in quem maledicta congesseris
    <verse number="7" style="v"/>perrexerunt seniores Moab et maiores natu Madian habentes divinationis pretium in manibus cumque venissent ad Balaam et narrassent ei omnia verba Balac
    <verse number="8" style="v"/>ille respondit manete hic nocte et respondebo quicquid mihi dixerit Dominus manentibus illis apud Balaam venit Deus et ait ad eum
    <verse number="9" style="v"/>quid sibi volunt homines isti apud te
    <verse number="10" style="v"/>respondit Balac filius Sepphor rex Moabitarum misit ad me
    <verse number="11" style="v"/>dicens ecce populus qui egressus est de Aegypto operuit superficiem terrae veni et maledic ei si quo modo possim pugnans abicere eum
    <verse number="12" style="v"/>dixitque Deus ad Balaam noli ire cum eis neque maledicas populo quia benedictus est
    <verse number="13" style="v"/>qui mane consurgens dixit ad principes ite in terram vestram quia prohibuit me Deus venire vobiscum
    <verse number="14" style="v"/>reversi principes dixerunt ad Balac noluit Balaam venire nobiscum
    <verse number="15" style="v"/>rursum ille multo plures et nobiliores quam ante miserat misit
    <verse number="16" style="v"/>qui cum venissent ad Balaam dixerunt sic dicit Balac filius Sepphor ne cuncteris venire ad me
    <verse number="17" style="v"/>paratum honorare te et quicquid volueris dare veni et maledic populo isti
    <verse number="18" style="v"/>respondit Balaam si dederit mihi Balac plenam domum suam argenti et auri non potero inmutare verbum Domini Dei mei ut vel plus vel minus loquar
    <verse number="19" style="v"/>obsecro ut hic maneatis etiam hac nocte et scire queam quid mihi rursum respondeat Dominus
    <verse number="20" style="v"/>venit ergo Deus ad Balaam nocte et ait ei si vocare te venerunt homines isti surge et vade cum eis ita dumtaxat ut quod tibi praecepero facias
    <verse number="21" style="v"/>surrexit Balaam mane et strata asina profectus est cum eis
    <verse number="22" style="v"/>et iratus est Deus stetitque angelus Domini in via contra Balaam qui sedebat asinae et duos pueros habebat secum
    <verse number="23" style="v"/>cernens asina angelum stantem in via evaginato gladio avertit se de itinere et ibat per agrum quam cum verberaret Balaam et vellet ad semitam reducere
    <verse number="24" style="v"/>stetit angelus in angustiis duarum maceriarum quibus vineae cingebantur
    <verse number="25" style="v"/>quem videns asina iunxit se parieti et adtrivit sedentis pedem at ille iterum verberabat
    <verse number="26" style="v"/>et nihilominus angelus ad locum angustum transiens ubi nec ad dextram nec ad sinistram poterat deviari obvius stetit
    <verse number="27" style="v"/>cumque vidisset asina stantem angelum concidit sub pedibus sedentis qui iratus vehementius caedebat fuste latera
    <verse number="28" style="v"/>aperuitque Dominus os asinae et locuta est quid feci tibi cur percutis me ecce iam tertio
    <verse number="29" style="v"/>respondit Balaam quia commeruisti et inlusisti mihi utinam haberem gladium ut te percuterem
    <verse number="30" style="v"/>dixit asina nonne animal tuum sum cui semper sedere consuesti usque in praesentem diem dic quid simile umquam fecerim tibi at ille ait numquam
    <verse number="31" style="v"/>protinus aperuit Dominus oculos Balaam et vidit angelum stantem in via evaginato gladio adoravitque eum pronus in terram
    <verse number="32" style="v"/>cui angelus cur inquit tertio verberas asinam tuam ego veni ut adversarer tibi quia perversa est via tua mihique contraria
    <verse number="33" style="v"/>et nisi asina declinasset de via dans locum resistenti te occidissem et illa viveret
    <verse number="34" style="v"/>dixit Balaam peccavi nesciens quod tu stares contra me et nunc si displicet tibi ut vadam revertar
    <verse number="35" style="v"/>ait angelus vade cum istis et cave ne aliud quam praecepero tibi loquaris ivit igitur cum principibus
    <verse number="36" style="v"/>quod cum audisset Balac egressus est in occursum eius in oppido Moabitarum quod situm est in extremis finibus Arnon
    <verse number="37" style="v"/>dixitque ad Balaam misi nuntios ut vocarent te cur non statim venisti ad me an quia mercedem adventui tuo reddere nequeo
    <verse number="38" style="v"/>cui ille respondit ecce adsum numquid loqui potero aliud nisi quod Deus posuerit in ore meo
    <verse number="39" style="v"/>perrexerunt ergo simul et venerunt in urbem quae in extremis regni eius finibus erat
    <verse number="40" style="v"/>cumque occidisset Balac boves et oves misit ad Balaam et principes qui cum eo erant munera
    <verse number="41" style="v"/>mane autem facto duxit eum ad excelsa Baal et intuitus est extremam partem populi
  </para>
  <chapter number="23" style="c"/>
  <para style="p">
    <verse number="1" style="v"/>dixitque Balaam ad Balac aedifica mihi hic septem aras et para totidem vitulos eiusdemque numeri arietes
    <verse number="2" style="v"/>cumque fecisset iuxta sermonem Balaam inposuerunt simul vitulum et arietem super aram
    <verse number="3" style="v"/>dixitque Balaam ad Balac sta paulisper iuxta holocaustum tuum donec vadam si forte occurrat mihi Dominus et quodcumque imperaverit loquar tibi
    <verse number="4" style="v"/>cumque abisset velociter occurrit ei Deus locutusque ad eum Balaam septem inquit aras erexi et inposui vitulum et arietem desuper
    <verse number="5" style="v"/>Dominus autem posuit verbum in ore eius et ait revertere ad Balac et haec loqueris
    <verse number="6" style="v"/>reversus invenit stantem Balac iuxta holocaustum suum et omnes principes Moabitarum
    <verse number="7" style="v"/>adsumptaque parabola sua dixit de Aram adduxit me Balac rex Moabitarum de montibus orientis veni inquit et maledic Iacob propera et detestare Israhel
    <verse number="8" style="v"/>quomodo maledicam cui non maledixit Deus qua ratione detester quem Dominus non detestatur
    <verse number="9" style="v"/>de summis silicibus videbo eum et de collibus considerabo illum populus solus habitabit et inter gentes non reputabitur
    <verse number="10" style="v"/>quis dinumerare possit pulverem Iacob et nosse numerum stirpis Israhel moriatur anima mea morte iustorum et fiant novissima mea horum similia
    <verse number="11" style="v"/>dixitque Balac ad Balaam quid est hoc quod agis ut malediceres inimicis vocavi te et tu e contrario benedicis eis
    <verse number="12" style="v"/>cui ille respondit num aliud possum loqui nisi quod iusserit Dominus
    <verse number="13" style="v"/>dixit ergo Balac veni mecum in alterum locum unde partem Israhelis videas et totum videre non possis inde maledicito ei
    <verse number="14" style="v"/>cumque duxisset eum in locum sublimem super verticem montis Phasga aedificavit Balaam septem aras et inpositis supra vitulo atque ariete
    <verse number="15" style="v"/>dixit ad Balac sta hic iuxta holocaustum tuum donec ego pergam obvius
    <verse number="16" style="v"/>cui cum Dominus occurrisset posuissetque verbum in ore eius ait revertere ad Balac et haec loqueris ei
    <verse number="17" style="v"/>reversus invenit eum stantem iuxta holocaustum suum et principes Moabitarum cum eo ad quem Balac quid inquit locutus est Dominus
    <verse number="18" style="v"/>at ille adsumpta parabola sua ait sta Balac et ausculta audi fili Sepphor
    <verse number="19" style="v"/>non est Deus quasi homo ut mentiatur nec ut filius hominis ut mutetur dixit ergo et non faciet locutus est et non implebit
    <verse number="20" style="v"/>ad benedicendum adductus sum benedictionem prohibere non valeo
    <verse number="21" style="v"/>non est idolum in Iacob nec videtur simulacrum in Israhel Dominus Deus eius cum eo est et clangor victoriae regis in illo
    <verse number="22" style="v"/>Deus eduxit eum de Aegypto cuius fortitudo similis est rinocerotis
    <verse number="23" style="v"/>non est augurium in Iacob nec divinatio in Israhel temporibus suis dicetur Iacob et Israheli quid operatus sit Deus
    <verse number="24" style="v"/>ecce populus ut leaena consurget et quasi leo erigetur non accubabit donec devoret praedam et occisorum sanguinem bibat
    <verse number="25" style="v"/>dixitque Balac ad Balaam nec maledicas ei nec benedicas
    <verse number="26" style="v"/>et ille nonne ait dixi tibi quod quicquid mihi Deus imperaret hoc facerem
    <verse number="27" style="v"/>et ait Balac ad eum veni et ducam te ad alium locum si forte placeat Deo ut inde maledicas eis
    <verse number="28" style="v"/>cumque duxisset eum super verticem montis Phogor qui respicit solitudinem
    <verse number="29" style="v"/>dixit ei Balaam aedifica mihi hic septem aras et para totidem vitulos eiusdemque numeri arietes
    <verse number="30" style="v"/>fecit Balac ut Balaam dixerat inposuitque vitulos et arietes per singulas aras
  </para>
  <chapter number="24" style="c"/>
  <para style="p">
    <verse number="1" style="v"/>cumque vidisset Balaam quod placeret Domino ut benediceret Israheli nequaquam abiit ut ante perrexerat ut augurium quaereret sed dirigens contra desertum vultum suum
    <verse number="2" style="v"/>et elevans oculos vidit Israhel in tentoriis commorantem per tribus suas et inruente in se spiritu Dei
    <verse number="3" style="v"/>adsumpta parabola ait dixit Balaam filius Beor dixit homo cuius obturatus est oculus
    <verse number="4" style="v"/>dixit auditor sermonum Dei qui visionem Omnipotentis intuitus est qui cadit et sic aperiuntur oculi eius
    <verse number="5" style="v"/>quam pulchra tabernacula tua Iacob et tentoria tua Israhel
    <verse number="6" style="v"/>ut valles nemorosae ut horti iuxta fluvios inrigui ut tabernacula quae fixit Dominus quasi cedri propter aquas
    <verse number="7" style="v"/>fluet aqua de situla eius et semen illius erit in aquas multas tolletur propter Agag rex eius et auferetur regnum illius
    <verse number="8" style="v"/>Deus eduxit illum de Aegypto cuius fortitudo similis est rinocerotis devorabunt gentes hostes illius ossaque eorum confringent et perforabunt sagittis
    <verse number="9" style="v"/>accubans dormivit ut leo et quasi leaena quam suscitare nullus audebit qui benedixerit tibi erit ipse benedictus qui maledixerit in maledictione reputabitur
    <verse number="10" style="v"/>iratusque Balac contra Balaam conplosis manibus ait ad maledicendum inimicis meis vocavi te quibus e contrario tertio benedixisti
    <verse number="11" style="v"/>revertere ad locum tuum decreveram quidem magnifice honorare te sed Dominus privavit te honore disposito
    <verse number="12" style="v"/>respondit Balaam ad Balac nonne nuntiis tuis quos misisti ad me dixi
    <verse number="13" style="v"/>si dederit mihi Balac plenam domum suam argenti et auri non potero praeterire sermonem Domini Dei mei ut vel boni quid vel mali proferam ex corde meo sed quicquid Dominus dixerit hoc loquar
    <verse number="14" style="v"/>verumtamen pergens ad populum meum dabo consilium quid populus tuus huic populo faciat extremo tempore
    <verse number="15" style="v"/>sumpta igitur parabola rursum ait dixit Balaam filius Beor dixit homo cuius obturatus est oculus
    <verse number="16" style="v"/>dixit auditor sermonum Dei qui novit doctrinam Altissimi et visiones Omnipotentis videt qui cadens apertos habet oculos
    <verse number="17" style="v"/>videbo eum sed non modo intuebor illum sed non prope orietur stella ex Iacob et consurget virga de Israhel et percutiet duces Moab vastabitque omnes filios Seth
    <verse number="18" style="v"/>et erit Idumea possessio eius hereditas Seir cedet inimicis suis Israhel vero fortiter aget
    <verse number="19" style="v"/>de Iacob erit qui dominetur et perdat reliquias civitatis
    <verse number="20" style="v"/>cumque vidisset Amalech adsumens parabolam ait principium gentium Amalech cuius extrema perdentur
    <verse number="21" style="v"/>vidit quoque Cineum et adsumpta parabola ait robustum est quidem habitaculum tuum sed si in petra posueris nidum tuum
    <verse number="22" style="v"/>et fueris electus de stirpe Cain quamdiu poteris permanere Assur enim capiet te
    <verse number="23" style="v"/>adsumptaque parabola iterum locutus est heu quis victurus est quando ista faciet Deus
    <verse number="24" style="v"/>venient in trieribus de Italia superabunt Assyrios vastabuntque Hebraeos et ad extremum etiam ipsi peribunt
    <verse number="25" style="v"/>surrexitque Balaam et reversus est in locum suum Balac quoque via qua venerat rediit
  </para>
  <chapter number="25" style="c"/>
  <para style="p">
    <verse number="1" style="v"/>morabatur autem eo tempore Israhel in Setthim et fornicatus est populus cum filiabus Moab
    <verse number="2" style="v"/>quae vocaverunt eos ad sacrificia sua at illi comederunt et adoraverunt deos earum
    <verse number="3" style="v"/>initiatusque est Israhel Beelphegor et iratus Dominus
    <verse number="4" style="v"/>ait ad Mosen tolle cunctos principes populi et suspende eos contra solem in patibulis ut avertatur furor meus ab Israhel
    <verse number="5" style="v"/>dixitque Moses ad iudices Israhel occidat unusquisque proximos suos qui initiati sunt Beelphegor
    <verse number="6" style="v"/>et ecce unus de filiis Israhel intravit coram fratribus suis ad scortum madianitin vidente Mose et omni turba filiorum Israhel qui flebant ante fores tabernaculi
    <verse number="7" style="v"/>quod cum vidisset Finees filius Eleazari filii Aaron sacerdotis surrexit de medio multitudinis et arrepto pugione
    <verse number="8" style="v"/>ingressus est post virum israhelitem in lupanar et perfodit ambos simul virum scilicet et mulierem in locis genitalibus cessavitque plaga a filiis Israhel
    <verse number="9" style="v"/>et occisi sunt viginti quattuor milia homines
    <verse number="10" style="v"/>dixitque Dominus ad Mosen
    <verse number="11" style="v"/>Finees filius Eleazari filii Aaron sacerdotis avertit iram meam a filiis Israhel quia zelo meo commotus est contra eos ut non ipse delerem filios Israhel in zelo meo
    <verse number="12" style="v"/>idcirco loquere ad eos ecce do ei pacem foederis mei
    <verse number="13" style="v"/>et erit tam ipsi quam semini illius pactum sacerdotii sempiternum quia zelatus est pro Deo suo et expiavit scelus filiorum Israhel
    <verse number="14" style="v"/>erat autem nomen viri israhelitae qui occisus est cum Madianitide Zambri filius Salu dux de cognatione et tribu Symeonis
    <verse number="15" style="v"/>porro mulier madianitis quae pariter interfecta est vocabatur Chozbi filia Sur principis nobilissimi Madianitarum
    <verse number="16" style="v"/>locutusque est Dominus ad Mosen dicens
    <verse number="17" style="v"/>hostes vos sentiant Madianitae et percutite eos
    <verse number="18" style="v"/>quia et ipsi hostiliter egerunt contra vos et decepere insidiis per idolum Phogor et Chozbi filiam ducis Madian sororem suam quae percussa est in die plagae pro sacrilegio Phogor
  </para>
  <chapter number="26" style="c"/>
  <para style="p">
    <verse number="1" style="v"/>postquam noxiorum sanguis effusus est dixit Dominus ad Mosen et Eleazarum filium Aaron sacerdotem
    <verse number="2" style="v"/>numerate omnem summam filiorum Israhel a viginti annis et supra per domos et cognationes suas cunctos qui possunt ad bella procedere
    <verse number="3" style="v"/>locuti sunt itaque Moses et Eleazar sacerdos in campestribus Moab super Iordanem contra Hierichum ad eos qui erant
    <verse number="4" style="v"/>a viginti annis et supra sicut Dominus imperarat quorum iste est numerus
    <verse number="5" style="v"/>Ruben primogenitus Israhel huius filius Enoch a quo familia Enochitarum et Phallu a quo familia Phalluitarum
    <verse number="6" style="v"/>et Esrom a quo familia Esromitarum et Charmi a quo familia Charmitarum
    <verse number="7" style="v"/>hae sunt familiae de stirpe Ruben quarum numerus inventus est quadraginta tria milia et septingenti triginta
    <verse number="8" style="v"/>filius Phallu Heliab
    <verse number="9" style="v"/>huius filii Namuhel et Dathan et Abiram isti sunt Dathan et Abiram principes populi qui surrexerunt contra Mosen et Aaron in seditione Core quando adversum Dominum rebellaverunt
    <verse number="10" style="v"/>et aperiens terra os suum devoravit Core morientibus plurimis quando conbusit ignis ducentos quinquaginta viros et factum est grande miraculum
    <verse number="11" style="v"/>ut Core pereunte filii illius non perirent
    <verse number="12" style="v"/>filii Symeon per cognationes suas Namuhel ab hoc familia Namuhelitarum Iamin ab hoc familia Iaminitarum Iachin ab hoc familia Iachinitarum
    <verse number="13" style="v"/>Zare ab hoc familia Zareitarum Saul ab hoc familia Saulitarum
    <verse number="14" style="v"/>hae sunt familiae de stirpe Symeon quarum omnis numerus fuit viginti duo milia ducentorum
    <verse number="15" style="v"/>filii Gad per cognationes suas Sephon ab hoc familia Sephonitarum Aggi ab hoc familia Aggitarum Suni ab hoc familia Sunitarum
    <verse number="16" style="v"/>Ozni ab hoc familia Oznitarum Heri ab hoc familia Heritarum
    <verse number="17" style="v"/>Arod ab hoc familia Aroditarum Arihel ab hoc familia Arihelitarum
    <verse number="18" style="v"/>istae sunt familiae Gad quarum omnis numerus fuit quadraginta milia quingentorum
    <verse number="19" style="v"/>filii Iuda Her et Onan qui ambo mortui sunt in terra Chanaan
    <verse number="20" style="v"/>fueruntque filii Iuda per cognationes suas Sela a quo familia Selanitarum Phares a quo familia Pharesitarum Zare a quo familia Zareitarum
    <verse number="21" style="v"/>porro filii Phares Esrom a quo familia Esromitarum et Amul a quo familia Amulitarum
    <verse number="22" style="v"/>istae sunt familiae Iuda quarum omnis numerus fuit septuaginta milia quingentorum
    <verse number="23" style="v"/>filii Isachar per cognationes suas Thola a quo familia Tholaitarum Phua a quo familia Phuaitarum
    <verse number="24" style="v"/>Iasub a quo familia Iasubitarum Semran a quo familia Semranitarum
    <verse number="25" style="v"/>hae sunt cognationes Isachar quarum numerus fuit sexaginta quattuor milia trecentorum
    <verse number="26" style="v"/>filii Zabulon per cognationes suas Sared a quo familia Sareditarum Helon a quo familia Helonitarum Ialel a quo familia Ialelitarum
    <verse number="27" style="v"/>hae sunt cognationes Zabulon quarum numerus fuit sexaginta milia quingentorum
    <verse number="28" style="v"/>filii Ioseph per cognationes suas Manasse et Ephraim
    <verse number="29" style="v"/>de Manasse ortus est Machir a quo familia Machiritarum Machir genuit Galaad a quo familia Galaaditarum
    <verse number="30" style="v"/>Galaad habuit filios Hiezer a quo familia Hiezeritarum et Elec a quo familia Elecarum
    <verse number="31" style="v"/>et Asrihel a quo familia Asrihelitarum et Sechem a quo familia Sechemitarum
    <verse number="32" style="v"/>et Semida a quo familia Semidatarum et Epher a quo familia Epheritarum
    <verse number="33" style="v"/>fuit autem Epher pater Salphaad qui filios non habebat sed tantum filias quarum ista sunt nomina Maala et Noa et Egla et Melcha et Thersa
    <verse number="34" style="v"/>hae sunt familiae Manasse et numerus earum quinquaginta duo milia septingentorum
    <verse number="35" style="v"/>filii autem Ephraim per cognationes suas fuerunt hii Suthala a quo familia Suthalitarum Becher a quo familia Becheritarum Tehen a quo familia Tehenitarum
    <verse number="36" style="v"/>porro filius Suthala fuit Heran a quo familia Heranitarum
    <verse number="37" style="v"/>hae sunt cognationes filiorum Ephraim quarum numerus triginta duo milia quingentorum
    <verse number="38" style="v"/>isti sunt filii Ioseph per familias suas filii Beniamin in cognationibus suis Bale a quo familia Baleitarum Azbel a quo familia Azbelitarum Ahiram a quo familia Ahiramitarum
    <verse number="39" style="v"/>Supham a quo familia Suphamitarum Hupham a quo familia Huphamitarum
    <verse number="40" style="v"/>filii Bale Hered et Noeman de Hered familia Hereditarum de Noeman familia Noemitarum
    <verse number="41" style="v"/>hii sunt filii Beniamin per cognationes suas quorum numerus quadraginta quinque milia sescentorum
    <verse number="42" style="v"/>filii Dan per cognationes suas Suham a quo familia Suhamitarum hae cognationes Dan per familias suas
    <verse number="43" style="v"/>omnes fuere Suhamitae quorum numerus erat sexaginta quattuor milia quadringentorum
    <verse number="44" style="v"/>filii Aser per cognationes suas Iemna a quo familia Iemnaitarum Iessui a quo familia Iessuitarum Brie a quo familia Brieitarum
    <verse number="45" style="v"/>filii Brie Haber a quo familia Haberitarum et Melchihel a quo familia Melchihelitarum
    <verse number="46" style="v"/>nomen autem filiae Aser fuit Sara
    <verse number="47" style="v"/>hae cognationes filiorum Aser et numerus eorum quinquaginta tria milia quadringentorum
    <verse number="48" style="v"/>filii Nepthalim per cognationes suas Iessihel a quo familia Iessihelitarum Guni a quo familia Gunitarum
    <verse number="49" style="v"/>Iesser a quo familia Iesseritarum Sellem a quo familia Sellemitarum
    <verse number="50" style="v"/>hae sunt cognationes filiorum Nepthalim per familias suas quorum numerus quadraginta quinque milia quadringentorum
    <verse number="51" style="v"/>ista est summa filiorum Israhel qui recensiti sunt sescenta milia et mille septingenti triginta
    <verse number="52" style="v"/>locutusque est Dominus ad Mosen dicens
    <verse number="53" style="v"/>istis dividetur terra iuxta numerum vocabulorum in possessiones suas
    <verse number="54" style="v"/>pluribus maiorem partem dabis et paucioribus minorem singulis sicut nunc recensiti sunt tradetur possessio
    <verse number="55" style="v"/>ita dumtaxat ut sors terram tribubus dividat et familiis
    <verse number="56" style="v"/>quicquid sorte contigerit hoc vel plures accipient vel pauciores
    <verse number="57" style="v"/>hic quoque est numerus filiorum Levi per familias suas Gerson a quo familia Gersonitarum Caath a quo familia Caathitarum Merari a quo familia Meraritarum
    <verse number="58" style="v"/>hae sunt familiae Levi familia Lobni familia Hebroni familia Mooli familia Musi familia Cori at vero Caath genuit Amram
    <verse number="59" style="v"/>qui habuit uxorem Iochabed filiam Levi quae nata est ei in Aegypto haec genuit viro suo Amram filios Aaron et Mosen et Mariam sororem eorum
    <verse number="60" style="v"/>de Aaron orti sunt Nadab et Abiu et Eleazar et Ithamar
    <verse number="61" style="v"/>quorum Nadab et Abiu mortui sunt cum obtulissent ignem alienum coram Domino
    <verse number="62" style="v"/>fueruntque omnes qui numerati sunt viginti tria milia generis masculini ab uno mense et supra quia non sunt recensiti inter filios Israhel nec eis cum ceteris data possessio
    <verse number="63" style="v"/>hic est numerus filiorum Israhel qui descripti sunt a Mosen et Eleazaro sacerdote in campestribus Moab supra Iordanem contra Hiericho
    <verse number="64" style="v"/>inter quos nullus fuit eorum qui ante numerati sunt a Mose et Aaron in deserto Sinai
    <verse number="65" style="v"/>praedixerat enim Dominus quod omnes morerentur in solitudine nullusque remansit ex eis nisi Chaleb filius Iepphonne et Iosue filius Nun
  </para>
  <chapter number="27" style="c"/>
  <para style="p">
    <verse number="1" style="v"/>accesserunt autem filiae Salphaad filii Epher filii Galaad filii Machir filii Manasse qui fuit filius Ioseph quarum sunt nomina Maala et Noa et Egla et Melcha et Thersa
    <verse number="2" style="v"/>steteruntque coram Mosen et Eleazaro sacerdote et cunctis principibus populi ad ostium tabernaculi foederis atque dixerunt
    <verse number="3" style="v"/>pater noster mortuus est in deserto nec fuit in seditione quae concitata est contra Dominum sub Core sed in peccato suo mortuus est hic non habuit mares filios cur tollitur nomen illius de familia sua quia non habet filium date nobis possessionem inter cognatos patris nostri
    <verse number="4" style="v"/>rettulitque Moses causam earum ad iudicium Domini
    <verse number="5" style="v"/>qui dixit ad eum
    <verse number="6" style="v"/>iustam rem postulant filiae Salphaad da eis possessionem inter cognatos patris sui et ei in hereditate succedant
    <verse number="7" style="v"/>ad filios autem Israhel loqueris haec
    <verse number="8" style="v"/>homo cum mortuus fuerit absque filio ad filiam eius transibit hereditas
    <verse number="9" style="v"/>si filiam non habuerit habebit successores fratres suos
    <verse number="10" style="v"/>quod si et fratres non fuerint dabitis hereditatem fratribus patris eius
    <verse number="11" style="v"/>sin autem nec patruos habuerit dabitur hereditas his qui ei proximi sunt eritque hoc filiis Israhel sanctum lege perpetua sicut praecepit Dominus Mosi
    <verse number="12" style="v"/>dixit quoque Dominus ad Mosen ascende in montem istum Abarim et contemplare inde terram quam daturus sum filiis Israhel
    <verse number="13" style="v"/>cumque videris eam ibis et tu ad populum tuum sicut ivit frater tuus Aaron
    <verse number="14" style="v"/>quia offendistis me in deserto Sin in contradictione multitudinis nec sanctificare me voluistis coram ea super aquas hae sunt aquae Contradictionis in Cades deserti Sin
    <verse number="15" style="v"/>cui respondit Moses
    <verse number="16" style="v"/>provideat Dominus Deus spirituum omnis carnis hominem qui sit super multitudinem hanc
    <verse number="17" style="v"/>et possit exire et intrare ante eos et educere illos vel introducere ne sit populus Domini sicut oves absque pastore
    <verse number="18" style="v"/>dixitque Dominus ad eum tolle Iosue filium Nun virum in quo est spiritus et pone manum tuam super eum
    <verse number="19" style="v"/>qui stabit coram Eleazaro sacerdote et omni multitudine
    <verse number="20" style="v"/>et dabis ei praecepta cunctis videntibus et partem gloriae tuae ut audiat eum omnis synagoga filiorum Israhel
    <verse number="21" style="v"/>pro hoc si quid agendum erit Eleazar sacerdos consulet Dominum ad verbum eius egredietur et ingredietur ipse et omnes filii Israhel cum eo et cetera multitudo
    <verse number="22" style="v"/>fecit Moses ut praeceperat Dominus cumque tulisset Iosue statuit eum coram Eleazaro sacerdote et omni frequentia populi
    <verse number="23" style="v"/>et inpositis capiti eius manibus cuncta replicavit quae mandaverat Dominus
  </para>
  <chapter number="28" style="c"/>
  <para style="p">
    <verse number="1" style="v"/>dixit quoque Dominus ad Mosen
    <verse number="2" style="v"/>praecipe filiis Israhel et dices ad eos oblationem meam et panes et incensum odoris suavissimi offerte per tempora sua
    <verse number="3" style="v"/>haec sunt sacrificia quae offerre debetis agnos anniculos inmaculatos duos cotidie in holocaustum sempiternum
    <verse number="4" style="v"/>unum offeretis mane et alterum ad vesperam
    <verse number="5" style="v"/>decimam partem oephi similae quae conspersa sit oleo purissimo et habeat quartam partem hin
    <verse number="6" style="v"/>holocaustum iuge est quod obtulistis in monte Sinai in odorem suavissimum incensi Domini
    <verse number="7" style="v"/>et libabitis vini quartam partem hin per agnos singulos in sanctuario Domini
    <verse number="8" style="v"/>alterumque agnum similiter offeretis ad vesperam iuxta omnem ritum sacrificii matutini et libamentorum eius oblationem suavissimi odoris Domino
    <verse number="9" style="v"/>die autem sabbati offeretis duos agnos anniculos inmaculatos et duas decimas similae oleo conspersae in sacrificio et liba
    <verse number="10" style="v"/>quae rite funduntur per singula sabbata in holocausto sempiterno
    <verse number="11" style="v"/>in kalendis autem id est in mensuum exordiis offeretis holocaustum Domino vitulos de armento duos arietem unum agnos anniculos septem inmaculatos
    <verse number="12" style="v"/>et tres decimas similae oleo conspersae in sacrificio per singulos vitulos et duas decimas similae oleo conspersae per singulos arietes
    <verse number="13" style="v"/>et decimam decimae similae ex oleo in sacrificio per agnos singulos holocaustum suavissimi odoris atque incensi est Domino
    <verse number="14" style="v"/>libamenta autem vini quae per singulas fundenda sunt victimas ista erunt media pars hin per vitulos singulos tertia per arietem quarta per agnum hoc erit holocaustum per omnes menses qui sibi anno vertente succedunt
    <verse number="15" style="v"/>hircus quoque offeretur Domino pro peccatis in holocaustum sempiternum cum libamentis suis
    <verse number="16" style="v"/>mense autem primo quartadecima die mensis phase Domini erit
    <verse number="17" style="v"/>et quintadecima die sollemnitas septem diebus vescentur azymis
    <verse number="18" style="v"/>quarum dies prima venerabilis et sancta erit omne opus servile non facietis in ea
    <verse number="19" style="v"/>offeretisque incensum holocaustum Domino vitulos de armento duos arietem unum agnos anniculos inmaculatos septem
    <verse number="20" style="v"/>et sacrificia singulorum ex simila quae conspersa sit oleo tres decimas per singulos vitulos et duas decimas per arietem
    <verse number="21" style="v"/>et decimam decimae per agnos singulos id est per septem agnos
    <verse number="22" style="v"/>et hircum pro peccato unum ut expietur pro vobis
    <verse number="23" style="v"/>praeter holocaustum matutinum quod semper offertis
    <verse number="24" style="v"/>ita facietis per singulos dies septem dierum in fomitem ignis et in odorem suavissimum Domino qui surget de holocausto et de libationibus singulorum
    <verse number="25" style="v"/>dies quoque septimus celeberrimus et sanctus erit vobis omne opus servile non facietis in eo
    <verse number="26" style="v"/>dies etiam primitivorum quando offertis novas fruges Domino expletis ebdomadibus venerabilis et sancta erit omne opus servile non facietis in ea
    <verse number="27" style="v"/>offeretisque holocaustum in odorem suavissimum Domino vitulos de armento duos arietem unum et agnos anniculos inmaculatos septem
    <verse number="28" style="v"/>atque in sacrificiis eorum similae oleo conspersae tres decimas per singulos vitulos per arietes duas
    <verse number="29" style="v"/>per agnos decimam decimae qui simul sunt agni septem hircum quoque
    <verse number="30" style="v"/>qui mactatur pro expiatione praeter holocaustum sempiternum et liba eius
    <verse number="31" style="v"/>inmaculata offeretis omnia cum libationibus suis
  </para>
  <chapter number="29" style="c"/>
  <para style="p">
    <verse number="1" style="v"/>mensis etiam septimi prima dies venerabilis et sancta erit vobis omne opus servile non facietis in ea quia dies clangoris est et tubarum
    <verse number="2" style="v"/>offeretisque holocaustum in odorem suavissimum Domino vitulum de armento unum arietem unum agnos anniculos inmaculatos septem
    <verse number="3" style="v"/>et in sacrificiis eorum similae oleo conspersae tres decimas per singulos vitulos duas decimas per arietem
    <verse number="4" style="v"/>unam decimam per agnum qui simul sunt agni septem
    <verse number="5" style="v"/>et hircum pro peccato qui offertur in expiationem populi
    <verse number="6" style="v"/>praeter holocaustum kalendarum cum sacrificiis suis et holocaustum sempiternum cum libationibus solitis hisdem caerimoniis offeretis in odorem suavissimum incensum Domino
    <verse number="7" style="v"/>decima quoque dies mensis huius septimi erit vobis sancta atque venerabilis et adfligetis animas vestras omne opus servile non facietis in ea
    <verse number="8" style="v"/>offeretisque holocaustum Domino in odorem suavissimum vitulum de armento unum arietem unum agnos anniculos inmaculatos septem
    <verse number="9" style="v"/>et in sacrificiis eorum similae oleo conspersae tres decimas per vitulos singulos duas decimas per arietem
    <verse number="10" style="v"/>decimam decimae per agnos singulos qui sunt simul septem agni
    <verse number="11" style="v"/>et hircum pro peccato absque his quae offerri pro delicto solent in expiationem et holocaustum sempiternum in sacrificio et libaminibus eorum
    <verse number="12" style="v"/>quintadecima vero die mensis septimi quae vobis erit sancta atque venerabilis omne opus servile non facietis in ea sed celebrabitis sollemnitatem Domino septem diebus
    <verse number="13" style="v"/>offeretisque holocaustum in odorem suavissimum Domino vitulos de armento tredecim arietes duos agnos anniculos quattuordecim inmaculatos
    <verse number="14" style="v"/>et in libamentis eorum similae oleo conspersae tres decimas per vitulos singulos qui sunt simul vituli tredecim et duas decimas arieti uno id est simul arietibus duobus
    <verse number="15" style="v"/>et decimam decimae agnis singulis qui sunt simul agni quattuordecim
    <verse number="16" style="v"/>et hircum pro peccato absque holocausto sempiterno et sacrificio et libamine eius
    <verse number="17" style="v"/>in die altero offeres vitulos de armento duodecim arietes duos agnos anniculos inmaculatos quattuordecim
    <verse number="18" style="v"/>sacrificiaque et libamina singulorum per vitulos et arietes et agnos rite celebrabis
    <verse number="19" style="v"/>et hircum pro peccato absque holocausto sempiterno sacrificioque eius et libamine
    <verse number="20" style="v"/>die tertio offeres vitulos undecim arietes duos agnos anniculos inmaculatos quattuordecim
    <verse number="21" style="v"/>sacrificiaque et libamina singulorum per vitulos et arietes et agnos rite celebrabis
    <verse number="22" style="v"/>et hircum pro peccato absque holocausto sempiterno et sacrificio et libamine eius
    <verse number="23" style="v"/>die quarto offeres vitulos decem arietes duos agnos anniculos inmaculatos quattuordecim
    <verse number="24" style="v"/>sacrificiaque eorum et libamina singulorum per vitulos et arietes et agnos rite celebrabis
    <verse number="25" style="v"/>et hircum pro peccato absque holocausto sempiterno sacrificioque eius et libamine
    <verse number="26" style="v"/>die quinto offeres vitulos novem arietes duos agnos anniculos inmaculatos quattuordecim
    <verse number="27" style="v"/>sacrificiaque et libamina singulorum per vitulos et arietes et agnos rite celebrabis
    <verse number="28" style="v"/>et hircum pro peccato absque holocausto sempiterno sacrificioque eius et libamine
    <verse number="29" style="v"/>die sexto offeres vitulos octo arietes duos agnos anniculos inmaculatos quattuordecim
    <verse number="30" style="v"/>sacrificiaque et libamina singulorum per vitulos et arietes et agnos rite celebrabis
    <verse number="31" style="v"/>et hircum pro peccato absque holocausto sempiterno sacrificioque eius et libamine
    <verse number="32" style="v"/>die septimo offeres vitulos septem arietes duos agnos anniculos inmaculatos quattuordecim
    <verse number="33" style="v"/>sacrificiaque et libamina singulorum per vitulos et arietes et agnos rite celebrabis
    <verse number="34" style="v"/>et hircum pro peccato absque holocausto sempiterno sacrificioque eius et libamine
    <verse number="35" style="v"/>die octavo qui est celeberrimus omne opus servile non facietis
    <verse number="36" style="v"/>offerentes holocaustum in odorem suavissimum Domino vitulum unum arietem unum agnos anniculos inmaculatos septem
    <verse number="37" style="v"/>sacrificiaque et libamina singulorum per vitulos et arietes et agnos rite celebrabis
    <verse number="38" style="v"/>et hircum pro peccato absque holocausto sempiterno sacrificioque eius et libamine
    <verse number="39" style="v"/>haec offeretis Domino in sollemnitatibus vestris praeter vota et oblationes spontaneas in holocausto in sacrificio in libamine et in hostiis pacificis
  </para>
  <chapter number="30" style="c"/>
  <para style="p">
    <verse number="1" style="v"/>narravitque Moses filiis Israhel omnia quae ei Dominus imperarat
    <verse number="2" style="v"/>et locutus est ad principes tribuum filiorum Israhel iste est sermo quem praecepit Dominus
    <verse number="3" style="v"/>si quis virorum votum Domino voverit aut se constrinxerit iuramento non faciet irritum verbum suum sed omne quod promisit implebit
    <verse number="4" style="v"/>mulier si quippiam voverit et se constrinxerit iuramento quae est in domo patris sui et in aetate adhuc puellari si cognoverit pater votum quod pollicita est et iuramentum quo obligavit animam suam et tacuerit voti rea erit
    <verse number="5" style="v"/>quicquid pollicita est et iuravit opere conplebit
    <verse number="6" style="v"/>sin autem statim ut audierit contradixerit pater et vota et iuramenta eius irrita erunt nec obnoxia tenebitur sponsioni eo quod contradixerit pater
    <verse number="7" style="v"/>si maritum habuerit et voverit aliquid et semel verbum de ore eius egrediens animam illius obligaverit iuramento
    <verse number="8" style="v"/>quo die audierit vir et non contradixerit voti rea erit reddet quodcumque promiserat
    <verse number="9" style="v"/>sin autem audiens statim contradixerit et irritas fecerit pollicitationes eius verbaque quibus obstrinxerat animam suam propitius ei erit Dominus
    <verse number="10" style="v"/>vidua et repudiata quicquid voverint reddent
    <verse number="11" style="v"/>uxor in domo viri cum se voto constrinxerit et iuramento
    <verse number="12" style="v"/>si audierit vir et tacuerit nec contradixerit sponsioni reddet quodcumque promiserat
    <verse number="13" style="v"/>sin autem extemplo contradixerit non tenebitur promissionis rea quia maritus contradixit et Dominus ei propitius erit
    <verse number="14" style="v"/>si voverit et iuramento se constrinxerit ut per ieiunium vel ceterarum rerum abstinentiam adfligat animam suam in arbitrio viri erit ut faciat sive non faciat
    <verse number="15" style="v"/>quod si audiens vir tacuerit et in alteram diem distulerit sententiam quicquid voverat atque promiserat reddet quia statim ut audivit tacuit
    <verse number="16" style="v"/>sin autem contradixerit postquam rescivit portabit ipse iniquitatem eius
    <verse number="17" style="v"/>istae sunt leges quas constituit Dominus Mosi inter virum et uxorem inter patrem et filiam quae in puellari adhuc aetate est vel quae manet in parentis domo
  </para>
  <chapter number="31" style="c"/>
  <para style="p">
    <verse number="1" style="v"/>locutusque est Dominus ad Mosen dicens
    <verse number="2" style="v"/>ulciscere prius filios Israhel de Madianitis et sic colligeris ad populum tuum
    <verse number="3" style="v"/>statimque Moses armate inquit ex vobis viros ad pugnam qui possint ultionem Domini expetere de Madianitis
    <verse number="4" style="v"/>mille viri de singulis tribubus eligantur Israhel qui mittantur ad bellum
    <verse number="5" style="v"/>dederuntque millenos de cunctis tribubus id est duodecim milia expeditorum ad pugnam
    <verse number="6" style="v"/>quos misit Moses cum Finees filio Eleazari sacerdotis vasa quoque sancta et tubas ad clangendum tradidit ei
    <verse number="7" style="v"/>cumque pugnassent contra Madianitas atque vicissent omnes mares occiderunt
    <verse number="8" style="v"/>et reges eorum Evi et Recem et Sur et Ur et Rebe quinque principes gentis Balaam quoque filium Beor interfecerunt gladio
    <verse number="9" style="v"/>ceperuntque mulieres eorum et parvulos omniaque pecora et cunctam supellectilem quicquid habere potuerant depopulati sunt
    <verse number="10" style="v"/>tam urbes quam viculos et castella flamma consumpsit
    <verse number="11" style="v"/>et tulerunt praedam et universa quae ceperant tam ex hominibus quam ex iumentis
    <verse number="12" style="v"/>et adduxerunt ad Mosen et Eleazarum sacerdotem et ad omnem multitudinem filiorum Israhel reliqua etiam utensilia portaverunt ad castra in campestribus Moab iuxta Iordanem contra Hiericho
    <verse number="13" style="v"/>egressi sunt autem Moses et Eleazar sacerdos et omnes principes synagogae in occursum eorum extra castra
    <verse number="14" style="v"/>iratusque Moses principibus exercitus tribunis et centurionibus qui venerant de bello
    <verse number="15" style="v"/>ait cur feminas reservastis
    <verse number="16" style="v"/>nonne istae sunt quae deceperunt filios Israhel ad suggestionem Balaam et praevaricari vos fecerunt in Domino super peccato Phogor unde et percussus est populus
    <verse number="17" style="v"/>ergo cunctos interficite quicquid est generis masculini etiam in parvulis et mulieres quae noverunt viros in coitu iugulate
    <verse number="18" style="v"/>puellas autem et omnes feminas virgines reservate vobis
    <verse number="19" style="v"/>et manete extra castra septem diebus qui occiderit hominem vel occisum tetigerit lustrabitur die tertio et septimo
    <verse number="20" style="v"/>et de omni praeda sive vestimentum fuerit sive vas et aliquid in utensilia praeparatum de caprarum pellibus et pilis et ligno expiabitur
    <verse number="21" style="v"/>Eleazar quoque sacerdos ad viros exercitus qui pugnaverant sic locutus est hoc est praeceptum legis quod mandavit Dominus Mosi
    <verse number="22" style="v"/>aurum et argentum et aes et ferrum et stagnum et plumbum
    <verse number="23" style="v"/>et omne quod potest transire per flammas igne purgabitur quicquid autem ignem non potest sustinere aqua expiationis sanctificabitur
    <verse number="24" style="v"/>et lavabitis vestimenta vestra die septimo et purificati postea castra intrabitis
    <verse number="25" style="v"/>dixitque Dominus ad Mosen
    <verse number="26" style="v"/>tollite summam eorum quae capta sunt ab homine usque ad pecus tu et Eleazar sacerdos et principes vulgi
    <verse number="27" style="v"/>dividesque ex aequo praedam inter eos qui pugnaverunt et egressi sunt ad bellum et inter omnem reliquam multitudinem
    <verse number="28" style="v"/>et separabis partem Domino ab his qui pugnaverunt et fuerunt in bello unam animam de quingentis tam ex hominibus quam ex bubus et asinis et ovibus
    <verse number="29" style="v"/>et dabis eam Eleazaro sacerdoti quia primitiae Domini sunt
    <verse number="30" style="v"/>ex media quoque parte filiorum Israhel accipies quinquagesimum caput hominum et boum et asinorum et ovium cunctarumque animantium et dabis ea Levitis qui excubant in custodiis tabernaculi Domini
    <verse number="31" style="v"/>feceruntque Moses et Eleazar sicut praeceperat Dominus
    <verse number="32" style="v"/>fuit autem praeda quam exercitus ceperat ovium sescenta septuaginta quinque milia
    <verse number="33" style="v"/>boum septuaginta duo milia
    <verse number="34" style="v"/>asinorum sexaginta milia et mille
    <verse number="35" style="v"/>animae hominum sexus feminei quae non cognoverant viros triginta duo milia
    <verse number="36" style="v"/>dataque est media pars his qui in proelio fuerant ovium trecenta triginta septem milia quingenta
    <verse number="37" style="v"/>e quibus in partem Domini supputatae sunt oves sescentae septuaginta quinque
    <verse number="38" style="v"/>et de bubus triginta sex milibus boves septuaginta duo
    <verse number="39" style="v"/>de asinis triginta milibus quingentis asini sexaginta unus
    <verse number="40" style="v"/>de animabus hominum sedecim milibus cesserunt in partem Domini triginta duae animae
    <verse number="41" style="v"/>tradiditque Moses numerum primitiarum Domini Eleazaro sacerdoti sicut ei fuerat imperatum
    <verse number="42" style="v"/>ex media parte filiorum Israhel quam separaverat his qui in proelio fuerant
    <verse number="43" style="v"/>de media vero parte quae contigerat reliquae multitudini id est de ovium trecentis triginta septem milibus quingentis
    <verse number="44" style="v"/>et de bubus triginta sex milibus
    <verse number="45" style="v"/>et de asinis triginta milibus quingentis
    <verse number="46" style="v"/>et de hominibus sedecim milibus
    <verse number="47" style="v"/>tulit Moses quinquagesimum caput et dedit Levitis qui excubant in tabernaculo Domini sicut praeceperat Dominus
    <verse number="48" style="v"/>cumque accessissent principes exercitus ad Mosen et tribuni centurionesque dixerunt
    <verse number="49" style="v"/>nos servi tui recensuimus numerum pugnatorum quos habuimus sub manu nostra et ne unus quidem defuit
    <verse number="50" style="v"/>ob hanc causam offerimus in donariis Domini singuli quod in praeda auri potuimus invenire periscelides et armillas anulos et dextralia ac murenulas ut depreceris pro nobis Dominum
    <verse number="51" style="v"/>susceperuntque Moses et Eleazar sacerdos omne aurum in diversis speciebus
    <verse number="52" style="v"/>pondo sedecim milia septingentos quinquaginta siclos a tribunis et centurionibus
    <verse number="53" style="v"/>unusquisque enim quod in praeda rapuerat suum erat
    <verse number="54" style="v"/>et susceptum intulerunt in tabernaculum testimonii in monumentum filiorum Israhel coram Domino
  </para>
  <chapter number="32" style="c"/>
  <para style="p">
    <verse number="1" style="v"/>filii autem Ruben et Gad habebant pecora multa et erat illis in iumentis infinita substantia cumque vidissent Iazer et Galaad aptas alendis animalibus
    <verse number="2" style="v"/>venerunt ad Mosen et ad Eleazarum sacerdotem et principes multitudinis atque dixerunt
    <verse number="3" style="v"/>Atharoth et Dibon et Iazer et Nemra Esbon et Eleale et Sabam et Nebo et Beon
    <verse number="4" style="v"/>terram quam percussit Dominus in conspectu filiorum Israhel regionis uberrimae est ad pastum animalium et nos servi tui habemus iumenta plurima
    <verse number="5" style="v"/>precamurque si invenimus gratiam coram te ut des nobis famulis tuis eam in possessionem ne facias nos transire Iordanem
    <verse number="6" style="v"/>quibus respondit Moses numquid fratres vestri ibunt ad pugnam et vos hic sedebitis
    <verse number="7" style="v"/>cur subvertitis mentes filiorum Israhel ne transire audeant in locum quem eis daturus est Dominus
    <verse number="8" style="v"/>nonne ita egerunt patres vestri quando misi de Cadesbarne ad explorandam terram
    <verse number="9" style="v"/>cumque venissent usque ad vallem Botri lustrata omni regione subverterunt cor filiorum Israhel ut non intrarent fines quos eis Dominus dedit
    <verse number="10" style="v"/>qui iratus iuravit dicens
    <verse number="11" style="v"/>si videbunt homines isti qui ascenderunt ex Aegypto a viginti annis et supra terram quam sub iuramento pollicitus sum Abraham Isaac et Iacob et noluerunt sequi me
    <verse number="12" style="v"/>praeter Chaleb filium Iepphonne Cenezeum et Iosue filium Nun isti impleverunt voluntatem meam
    <verse number="13" style="v"/>iratusque Dominus adversum Israhel circumduxit eum per desertum quadraginta annis donec consumeretur universa generatio quae fecerat malum in conspectu eius
    <verse number="14" style="v"/>et ecce inquit vos surrexistis pro patribus vestris incrementa et alumni hominum peccatorum ut augeretis furorem Domini contra Israhel
    <verse number="15" style="v"/>qui si nolueritis sequi eum in solitudine populum derelinquet et vos causa eritis necis omnium
    <verse number="16" style="v"/>at illi prope accedentes dixerunt caulas ovium fabricabimus et stabula iumentorum parvulis quoque nostris urbes munitas
    <verse number="17" style="v"/>nos autem ipsi armati et accincti pergemus ad proelium ante filios Israhel donec introducamus eos ad loca sua parvuli nostri et quicquid habere possumus erunt in urbibus muratis propter habitatorum insidias
    <verse number="18" style="v"/>non revertemur in domos nostras usquequo possideant filii Israhel hereditatem suam
    <verse number="19" style="v"/>nec quicquam quaeremus trans Iordanem quia iam habemus possessionem nostram in orientali eius plaga
    <verse number="20" style="v"/>quibus Moses ait si facitis quod promittitis expediti pergite coram Domino ad pugnam
    <verse number="21" style="v"/>et omnis vir bellator armatus Iordanem transeat donec subvertat Dominus inimicos suos
    <verse number="22" style="v"/>et subiciatur ei omnis terra tunc eritis inculpabiles et apud Dominum et apud Israhel et obtinebitis regiones quas vultis coram Domino
    <verse number="23" style="v"/>sin autem quod dicitis non feceritis nulli dubium quin peccetis in Dominum et scitote quoniam peccatum vestrum adprehendet vos
    <verse number="24" style="v"/>aedificate ergo urbes parvulis vestris et caulas ac stabula ovibus ac iumentis et quod polliciti estis implete
    <verse number="25" style="v"/>dixeruntque filii Gad et Ruben ad Mosen servi tui sumus faciemus quod iubet dominus noster
    <verse number="26" style="v"/>parvulos nostros et mulieres et pecora ac iumenta relinquemus in urbibus Galaad
    <verse number="27" style="v"/>nos autem famuli tui omnes expediti pergemus ad bellum sicut tu domine loqueris
    <verse number="28" style="v"/>praecepit ergo Moses Eleazaro sacerdoti et Iosue filio Nun et principibus familiarum per tribus Israhel et dixit ad eos
    <verse number="29" style="v"/>si transierint filii Gad et filii Ruben vobiscum Iordanem omnes armati ad bellum coram Domino et vobis fuerit terra subiecta date eis Galaad in possessionem
    <verse number="30" style="v"/>sin autem noluerint transire vobiscum in terram Chanaan inter vos habitandi accipiant loca
    <verse number="31" style="v"/>responderuntque filii Gad et filii Ruben sicut locutus est Dominus servis suis ita faciemus
    <verse number="32" style="v"/>ipsi armati pergemus coram Domino in terram Chanaan et possessionem iam suscepisse nos confitemur trans Iordanem
    <verse number="33" style="v"/>dedit itaque Moses filiis Gad et Ruben et dimidiae tribui Manasse filii Ioseph regnum Seon regis Amorrei et regnum Og regis Basan et terram eorum cum urbibus suis per circuitum
    <verse number="34" style="v"/>igitur extruxerunt filii Gad Dibon et Atharoth et Aroer
    <verse number="35" style="v"/>Etrothsophan et Iazer Iecbaa
    <verse number="36" style="v"/>et Bethnemra et Betharan urbes munitas et caulas pecoribus suis
    <verse number="37" style="v"/>filii vero Ruben aedificaverunt Esbon et Eleale et Cariathaim
    <verse number="38" style="v"/>et Nabo et Baalmeon versis nominibus Sabama quoque inponentes vocabula urbibus quas extruxerant
    <verse number="39" style="v"/>porro filii Machir filii Manasse perrexerunt in Galaad et vastaverunt eam interfecto Amorreo habitatore eius
    <verse number="40" style="v"/>dedit ergo Moses terram Galaad Machir filio Manasse qui habitavit in ea
    <verse number="41" style="v"/>Iair autem filius Manasse abiit et occupavit vicos eius quos appellavit Avothiair id est villas Iair
    <verse number="42" style="v"/>Nobe quoque perrexit et adprehendit Canath cum viculis suis vocavitque eam ex nomine suo Nobe
  </para>
  <chapter number="33" style="c"/>
  <para style="p">
    <verse number="1" style="v"/>hae sunt mansiones filiorum Israhel qui egressi sunt de Aegypto per turmas suas in manu Mosi et Aaron
    <verse number="2" style="v"/>quas descripsit Moses iuxta castrorum loca quae Domini iussione mutabant
    <verse number="3" style="v"/>profecti igitur de Ramesse mense primo quintadecima die mensis primi altera die phase filii Israhel in manu excelsa videntibus cunctis Aegyptiis
    <verse number="4" style="v"/>et sepelientibus primogenitos quos percusserat Dominus nam et in diis eorum exercuerat ultionem
    <verse number="5" style="v"/>castrametati sunt in Soccoth
    <verse number="6" style="v"/>et de Soccoth venerunt in Aetham quae est in extremis finibus solitudinis
    <verse number="7" style="v"/>inde egressi venerunt contra Phiahiroth quae respicit Beelsephon et castrametati sunt ante Magdolum
    <verse number="8" style="v"/>profectique de Phiahiroth transierunt per medium mare in solitudinem et ambulantes tribus diebus per desertum Aetham castrametati sunt in Mara
    <verse number="9" style="v"/>profectique de Mara venerunt in Helim ubi erant duodecim fontes aquarum et palmae septuaginta ibique castrametati sunt
    <verse number="10" style="v"/>sed et inde egressi fixere tentoria super mare Rubrum profectique de mari Rubro
    <verse number="11" style="v"/>castrametati sunt in deserto Sin
    <verse number="12" style="v"/>unde egressi venerunt in Dephca
    <verse number="13" style="v"/>profectique de Dephca castrametati sunt in Alus
    <verse number="14" style="v"/>egressi de Alus Raphidim fixere tentoria ubi aqua populo defuit ad bibendum
    <verse number="15" style="v"/>profectique de Raphidim castrametati sunt in deserto Sinai
    <verse number="16" style="v"/>sed et de solitudine Sinai egressi venerunt ad sepulchra Concupiscentiae
    <verse number="17" style="v"/>profectique de sepulchris Concupiscentiae castrametati sunt in Aseroth
    <verse number="18" style="v"/>et de Aseroth venerunt in Rethma
    <verse number="19" style="v"/>profectique de Rethma castrametati sunt in Remmonphares
    <verse number="20" style="v"/>unde egressi venerunt in Lebna
    <verse number="21" style="v"/>et de Lebna castrametati sunt in Ressa
    <verse number="22" style="v"/>egressi de Ressa venerunt in Ceelatha
    <verse number="23" style="v"/>unde profecti castrametati sunt in monte Sepher
    <verse number="24" style="v"/>egressi de monte Sepher venerunt in Arada
    <verse number="25" style="v"/>inde proficiscentes castrametati sunt in Maceloth
    <verse number="26" style="v"/>profectique de Maceloth venerunt in Thaath
    <verse number="27" style="v"/>de Thaath castrametati sunt in Thare
    <verse number="28" style="v"/>unde egressi fixerunt tentoria in Methca
    <verse number="29" style="v"/>et de Methca castrametati sunt in Esmona
    <verse number="30" style="v"/>profectique de Esmona venerunt in Moseroth
    <verse number="31" style="v"/>et de Moseroth castrametati sunt in Baneiacan
    <verse number="32" style="v"/>egressique de Baneiacan venerunt in montem Gadgad
    <verse number="33" style="v"/>unde profecti castrametati sunt in Hietebatha
    <verse number="34" style="v"/>et de Hietebatha venerunt in Ebrona
    <verse number="35" style="v"/>egressique de Ebrona castrametati sunt in Asiongaber
    <verse number="36" style="v"/>inde profecti venerunt in desertum Sin haec est Cades
    <verse number="37" style="v"/>egressique de Cades castrametati sunt in monte Hor in extremis finibus terrae Edom
    <verse number="38" style="v"/>ascenditque Aaron sacerdos montem Hor iubente Domino et ibi mortuus est anno quadragesimo egressionis filiorum Israhel ex Aegypto mense quinto prima die mensis
    <verse number="39" style="v"/>cum esset annorum centum viginti trium
    <verse number="40" style="v"/>audivitque Chananeus rex Arad qui habitabat ad meridiem in terra Chanaan venisse filios Israhel
    <verse number="41" style="v"/>et profecti de monte Hor castrametati sunt in Salmona
    <verse number="42" style="v"/>unde egressi venerunt in Phinon
    <verse number="43" style="v"/>profectique de Phinon castrametati sunt in Oboth
    <verse number="44" style="v"/>et de Oboth venerunt in Ieabarim quae est in finibus Moabitarum
    <verse number="45" style="v"/>profectique de Ieabarim fixere tentoria in Dibongad
    <verse number="46" style="v"/>unde egressi castrametati sunt in Elmondeblathaim
    <verse number="47" style="v"/>egressi de Elmondeblathaim venerunt ad montes Abarim contra Nabo
    <verse number="48" style="v"/>profectique de montibus Abarim transierunt ad campestria Moab super Iordanem contra Hiericho
    <verse number="49" style="v"/>ibique castrametati sunt de Bethsimon usque ad Belsattim in planioribus locis Moabitarum
    <verse number="50" style="v"/>ubi locutus est Dominus ad Mosen
    <verse number="51" style="v"/>praecipe filiis Israhel et dic ad eos quando transieritis Iordanem intrantes terram Chanaan
    <verse number="52" style="v"/>disperdite cunctos habitatores regionis illius confringite titulos et statuas comminuite atque omnia excelsa vastate
    <verse number="53" style="v"/>mundantes terram et habitantes in ea ego enim dedi vobis illam in possessionem
    <verse number="54" style="v"/>quam dividetis vobis sorte pluribus dabitis latiorem et paucis angustiorem singulis ut sors ceciderit ita tribuetur hereditas per tribus et familias possessio dividetur
    <verse number="55" style="v"/>sin autem nolueritis interficere habitatores terrae qui remanserint erunt vobis quasi clavi in oculis et lanceae in lateribus et adversabuntur vobis in terra habitationis vestrae
    <verse number="56" style="v"/>et quicquid illis facere cogitaram vobis faciam
  </para>
  <chapter number="34" style="c"/>
  <para style="p">
    <verse number="1" style="v"/>locutus est Dominus ad Mosen
    <verse number="2" style="v"/>praecipe filiis Israhel et dices ad eos cum ingressi fueritis terram Chanaan et in possessionem vobis sorte ceciderit his finibus terminabitur
    <verse number="3" style="v"/>pars meridiana incipiet a solitudine Sin quae est iuxta Edom et habebit terminos contra orientem mare Salsissimum
    <verse number="4" style="v"/>qui circumibunt australem plagam per ascensum Scorpionis ita ut transeant Senna et perveniant in meridiem usque ad Cadesbarne unde egredientur confinia ad villam nomine Addar et tendent usque Asemona
    <verse number="5" style="v"/>ibitque per gyrum terminus ab Asemona usque ad torrentem Aegypti et maris Magni litore finietur
    <verse number="6" style="v"/>plaga autem occidentalis a mari Magno incipiet et ipso fine cludetur
    <verse number="7" style="v"/>porro ad septentrionalem plagam a mari Magno termini incipient pervenientes usque ad montem Altissimum
    <verse number="8" style="v"/>a quo venies in Emath usque ad terminos Sedada
    <verse number="9" style="v"/>ibuntque confinia usque Zephrona et villam Henan hii erunt termini in parte aquilonis
    <verse number="10" style="v"/>inde metabuntur fines contra orientalem plagam de villa Henan usque Sephama
    <verse number="11" style="v"/>et de Sephama descendent termini in Rebla contra fontem inde pervenient contra orientem ad mare Chenereth
    <verse number="12" style="v"/>et tendent usque Iordanem et ad ultimum Salsissimo cludentur mari hanc habebitis terram per fines suos in circuitu
    <verse number="13" style="v"/>praecepitque Moses filiis Israhel dicens haec erit terra quam possidebitis sorte et quam iussit dari Dominus novem tribubus et dimidiae tribui
    <verse number="14" style="v"/>tribus enim filiorum Ruben per familias suas et tribus filiorum Gad iuxta cognationum numerum media quoque tribus Manasse
    <verse number="15" style="v"/>id est duae semis tribus acceperunt partem suam trans Iordanem contra Hiericho ad orientalem plagam
    <verse number="16" style="v"/>et ait Dominus ad Mosen
    <verse number="17" style="v"/>haec sunt nomina virorum qui terram vobis divident Eleazar sacerdos et Iosue filius Nun
    <verse number="18" style="v"/>et singuli principes de tribubus singulis
    <verse number="19" style="v"/>quorum ista sunt vocabula de tribu Iuda Chaleb filius Iepphonne
    <verse number="20" style="v"/>de tribu Symeon Samuhel filius Ammiud
    <verse number="21" style="v"/>de tribu Beniamin Helidad filius Chaselon
    <verse number="22" style="v"/>de tribu filiorum Dan Bocci filius Iogli
    <verse number="23" style="v"/>filiorum Ioseph de tribu Manasse Hannihel filius Ephod
    <verse number="24" style="v"/>de tribu Ephraim Camuhel filius Sephtan
    <verse number="25" style="v"/>de tribu Zabulon Elisaphan filius Pharnach
    <verse number="26" style="v"/>de tribu Isachar dux Faltihel filius Ozan
    <verse number="27" style="v"/>de tribu Aser Ahiud filius Salomi
    <verse number="28" style="v"/>de tribu Nepthali Phedahel filius Ameiud
    <verse number="29" style="v"/>hii sunt quibus praecepit Dominus ut dividerent filiis Israhel terram Chanaan
  </para>
  <chapter number="35" style="c"/>
  <para style="p">
    <verse number="1" style="v"/>haec quoque locutus est Dominus ad Mosen in campestribus Moab super Iordanem contra Hiericho
    <verse number="2" style="v"/>praecipe filiis Israhel ut dent Levitis de possessionibus suis
    <verse number="3" style="v"/>urbes ad habitandum et suburbana earum per circuitum ut ipsi in oppidis maneant et suburbana sint pecoribus ac iumentis
    <verse number="4" style="v"/>quae a muris civitatum forinsecus per circuitum mille passuum spatio tendentur
    <verse number="5" style="v"/>contra orientem duo milia erunt cubiti et contra meridiem similiter duo milia ad mare quoque quod respicit occidentem eadem mensura erit et septentrionalis plaga aequali termino finietur eruntque urbes in medio et foris suburbana
    <verse number="6" style="v"/>de ipsis autem oppidis quae Levitis dabitis sex erunt in fugitivorum auxilia separata ut fugiat ad ea qui fuderit sanguinem exceptis his alia quadraginta duo oppida
    <verse number="7" style="v"/>id est simul quadraginta octo cum suburbanis suis
    <verse number="8" style="v"/>ipsaeque urbes quae dabuntur de possessionibus filiorum Israhel ab his qui plus habent plures auferentur et qui minus pauciores singuli iuxta mensuram hereditatis suae dabunt oppida Levitis
    <verse number="9" style="v"/>ait Dominus ad Mosen
    <verse number="10" style="v"/>loquere filiis Israhel et dices ad eos quando transgressi fueritis Iordanem in terram Chanaan
    <verse number="11" style="v"/>decernite quae urbes esse debeant in praesidia fugitivorum qui nolentes sanguinem fuderint
    <verse number="12" style="v"/>in quibus cum fuerit profugus cognatus occisi eum non poterit occidere donec stet in conspectu multitudinis et causa illius iudicetur
    <verse number="13" style="v"/>de ipsis autem urbibus quae ad fugitivorum subsidia separantur
    <verse number="14" style="v"/>tres erunt trans Iordanem et tres in terra Chanaan
    <verse number="15" style="v"/>tam filiis Israhel quam advenis atque peregrinis ut confugiat ad eas qui nolens sanguinem fuderit
    <verse number="16" style="v"/>si quis ferro percusserit et mortuus fuerit qui percussus est reus erit homicidii et ipse morietur
    <verse number="17" style="v"/>si lapidem iecerit et ictus occubuerit similiter punietur
    <verse number="18" style="v"/>si ligno percussus interierit percussoris sanguine vindicabitur
    <verse number="19" style="v"/>propinquus occisi homicidam interficiet statim ut adprehenderit eum percutiet
    <verse number="20" style="v"/>si per odium quis hominem inpulerit vel iecerit quippiam in eum per insidias
    <verse number="21" style="v"/>aut cum esset inimicus manu percusserit et ille mortuus fuerit percussor homicidii reus erit cognatus occisi statim ut invenerit eum iugulabit
    <verse number="22" style="v"/>quod si fortuito et absque odio
    <verse number="23" style="v"/>et inimicitiis quicquam horum fecerit
    <verse number="24" style="v"/>et hoc audiente populo fuerit conprobatum atque inter percussorem et propinquum sanguinis quaestio ventilata
    <verse number="25" style="v"/>liberabitur innocens de ultoris manu et reducetur per sententiam in urbem ad quam confugerat manebitque ibi donec sacerdos magnus qui oleo sancto unctus est moriatur
    <verse number="26" style="v"/>si interfector extra fines urbium quae exulibus deputatae sunt
    <verse number="27" style="v"/>fuerit inventus et percussus ab eo qui ultor est sanguinis absque noxa erit qui eum occiderit
    <verse number="28" style="v"/>debuerat enim profugus usque ad mortem pontificis in urbe residere postquam autem ille obierit homicida revertetur in terram suam
    <verse number="29" style="v"/>haec sempiterna erunt et legitima in cunctis habitationibus vestris
    <verse number="30" style="v"/>homicida sub testibus punietur ad unius testimonium nullus condemnabitur
    <verse number="31" style="v"/>non accipietis pretium ab eo qui reus est sanguinis statim et ipse morietur
    <verse number="32" style="v"/>exules et profugi ante mortem pontificis nullo modo in urbes suas reverti poterunt
    <verse number="33" style="v"/>ne polluatis terram habitationis vestrae quae insontium cruore maculatur nec aliter expiari potest nisi per eius sanguinem qui alterius sanguinem fuderit
    <verse number="34" style="v"/>atque ita emundabitur vestra possessio me commorante vobiscum ego enim sum Dominus qui habito inter filios Israhel
  </para>
  <chapter number="36" style="c"/>
  <para style="p">
    <verse number="1" style="v"/>accesserunt autem et principes familiarum Galaad filii Machir filii Manasse de stirpe filiorum Ioseph locutique sunt Mosi coram principibus Israhel atque dixerunt
    <verse number="2" style="v"/>tibi domino nostro praecepit Dominus ut terram sorte divideres filiis Israhel et ut filiabus Salphaad fratris nostri dares possessionem debitam patri
    <verse number="3" style="v"/>quas si alterius tribus homines uxores acceperint sequetur possessio sua et translata ad aliam tribum de nostra hereditate minuetur
    <verse number="4" style="v"/>atque ita fiet ut cum iobeleus id est quinquagesimus annus remissionis advenerit confundatur sortium distributio et aliorum possessio ad alios transeat
    <verse number="5" style="v"/>respondit Moses filiis Israhel et Domino praecipiente ait recte tribus filiorum Ioseph locuta est
    <verse number="6" style="v"/>et haec lex super filiabus Salphaad a Domino promulgata est nubant quibus volunt tantum ut suae tribus hominibus
    <verse number="7" style="v"/>ne commisceatur possessio filiorum Israhel de tribu in tribum omnes enim viri ducent uxores de tribu et cognatione sua
    <verse number="8" style="v"/>et cunctae feminae maritos de eadem tribu accipient ut hereditas permaneat in familiis
    <verse number="9" style="v"/>nec sibi misceantur tribus sed ta maneant
    <verse number="10" style="v"/>ut a Domino separatae sunt feceruntque filiae Salphaad ut fuerat imperatum
    <verse number="11" style="v"/>et nupserunt Maala et Thersa et Egla et Melcha et Noa filiis patrui sui
    <verse number="12" style="v"/>de familia Manasse qui fuit filius Ioseph et possessio quae illis fuerat adtributa mansit in tribu et familia patris earum
    <verse number="13" style="v"/>haec sunt mandata atque iudicia quae praecepit Dominus per manum Mosi ad filios Israhel in campestribus Moab super Iordanem contra Hiericho
  </para>
</usx>
