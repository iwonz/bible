<?xml version="1.0" encoding="UTF-8"?>
<song>
  <title>Psalmi</title>
  <lyrics>
    <verse label="Ps 1:1">beatus vir qui non abiit in consilio impiorum et in via peccatorum non stetit et in cathedra pestilentiae non sedit</verse>
    <verse label="Ps 1:2">sed in lege Domini voluntas eius et in lege eius meditabitur die ac nocte</verse>
    <verse label="Ps 1:3">et erit tamquam lignum quod plantatum est secus decursus aquarum quod fructum suum dabit in tempore suo et folium eius non defluet et omnia quaecumque faciet prosperabuntur</verse>
    <verse label="Ps 1:4">non sic impii non sic; sed tamquam pulvis quem proicit ventus a facie terrae;</verse>
    <verse label="Ps 1:5">ideo non resurgent impii in iudicio neque peccatores in consilio iustorum</verse>
    <verse label="Ps 1:6">quoniam novit Dominus viam iustorum et iter impiorum peribit</verse>
    <verse label="Ps 2:1">psalmus David quare fremuerunt gentes et populi meditati sunt inania</verse>
    <verse label="Ps 2:2">adstiterunt reges terrae et principes convenerunt in unum adversus Dominum et adversus christum eius diapsalma</verse>
    <verse label="Ps 2:3">disrumpamus vincula eorum et proiciamus a nobis iugum ipsorum</verse>
    <verse label="Ps 2:4">qui habitat in caelis inridebit eos et Dominus subsannabit eos</verse>
    <verse label="Ps 2:5">tunc loquetur ad eos in ira sua et in furore suo conturbabit eos</verse>
    <verse label="Ps 2:6">ego autem constitutus sum rex ab eo super Sion montem sanctum eius praedicans praeceptum eius</verse>
    <verse label="Ps 2:7">Dominus dixit ad me filius meus es tu ego hodie genui te</verse>
    <verse label="Ps 2:8">postula a me et dabo tibi gentes hereditatem tuam et possessionem tuam terminos terrae</verse>
    <verse label="Ps 2:9">reges eos in virga ferrea tamquam vas figuli confringes eos</verse>
    <verse label="Ps 2:10">et nunc reges intellegite erudimini qui iudicatis terram</verse>
    <verse label="Ps 2:11">servite Domino in timore et exultate ei in tremore</verse>
    <verse label="Ps 2:12">adprehendite disciplinam nequando irascatur Dominus et pereatis de via iusta</verse>
    <verse label="Ps 2:13">cum exarserit in brevi ira eius beati omnes qui confidunt in eo</verse>
    <verse label="Ps 3:1">psalmus David cum fugeret a facie Abessalon filii sui</verse>
    <verse label="Ps 3:2">Domine quid multiplicati sunt qui tribulant me multi insurgunt adversum me</verse>
    <verse label="Ps 3:3">multi dicunt animae meae non est salus ipsi in Deo eius; diapsalma</verse>
    <verse label="Ps 3:4">tu autem Domine susceptor meus es gloria mea et exaltans caput meum</verse>
    <verse label="Ps 3:5">voce mea ad Dominum clamavi et exaudivit me de monte sancto suo diapsalma</verse>
    <verse label="Ps 3:6">ego dormivi et soporatus sum exsurrexi quia Dominus suscipiet me</verse>
    <verse label="Ps 3:7">non timebo milia populi circumdantis me exsurge Domine salvum me fac Deus meus</verse>
    <verse label="Ps 3:8">quoniam tu percussisti omnes adversantes mihi sine causa dentes peccatorum contrivisti</verse>
    <verse label="Ps 3:9">Domini est salus et super populum tuum benedictio tua</verse>
    <verse label="Ps 4:1">in finem in carminibus psalmus David</verse>
    <verse label="Ps 4:2">cum invocarem exaudivit me Deus iustitiae meae in tribulatione dilatasti mihi miserere mei et exaudi orationem meam</verse>
    <verse label="Ps 4:3">filii hominum usquequo gravi corde ut quid diligitis vanitatem et quaeritis mendacium diapsalma</verse>
    <verse label="Ps 4:4">et scitote quoniam mirificavit Dominus sanctum suum Dominus exaudiet me cum clamavero ad eum</verse>
    <verse label="Ps 4:5">irascimini et nolite peccare quae dicitis in cordibus vestris in cubilibus vestris conpungimini diapsalma</verse>
    <verse label="Ps 4:6">sacrificate sacrificium iustitiae et sperate in Domino multi dicunt quis ostendet nobis bona</verse>
    <verse label="Ps 4:7">signatum est super nos lumen vultus tui Domine dedisti laetitiam in corde meo</verse>
    <verse label="Ps 4:8">a fructu frumenti et vini et olei sui multiplicati sunt</verse>
    <verse label="Ps 4:9">in pace in id ipsum dormiam et requiescam</verse>
    <verse label="Ps 4:10">quoniam tu Domine singulariter in spe constituisti me</verse>
    <verse label="Ps 5:1">in finem pro ea quae hereditatem consequitur psalmus David</verse>
    <verse label="Ps 5:2">verba mea auribus percipe Domine intellege clamorem meum</verse>
    <verse label="Ps 5:3">intende voci orationis meae rex meus et Deus meus</verse>
    <verse label="Ps 5:4">quoniam ad te orabo Domine mane exaudies vocem meam</verse>
    <verse label="Ps 5:5">mane adstabo tibi et videbo quoniam non deus volens iniquitatem tu es</verse>
    <verse label="Ps 5:6">neque habitabit iuxta te malignus neque permanebunt iniusti ante oculos tuos</verse>
    <verse label="Ps 5:7">odisti omnes qui operantur iniquitatem perdes %omnes; qui loquuntur mendacium virum sanguinum et dolosum abominabitur Dominus</verse>
    <verse label="Ps 5:8">ego autem in multitudine misericordiae tuae introibo in domum tuam adorabo ad templum sanctum tuum in timore tuo</verse>
    <verse label="Ps 5:9">Domine deduc me in iustitia tua propter inimicos meos dirige in conspectu meo viam tuam</verse>
    <verse label="Ps 5:10">quoniam non est in ore eorum veritas cor eorum vanum est</verse>
    <verse label="Ps 5:11">sepulchrum patens est guttur eorum linguis suis dolose agebant iudica illos Deus decidant a cogitationibus suis secundum multitudinem impietatum eorum expelle eos quoniam inritaverunt te Domine</verse>
    <verse label="Ps 5:12">et laetentur omnes qui sperant in te in aeternum exultabunt et habitabis in eis et gloriabuntur in te omnes qui diligunt nomen tuum</verse>
    <verse label="Ps 5:13">quoniam tu benedices iusto Domine ut scuto bonae voluntatis coronasti nos</verse>
    <verse label="Ps 6:1">in finem in carminibus pro octava psalmus David</verse>
    <verse label="Ps 6:2">Domine ne in furore tuo arguas me neque in ira tua corripias me</verse>
    <verse label="Ps 6:3">miserere mei Domine quoniam infirmus sum sana me Domine quoniam conturbata sunt ossa mea</verse>
    <verse label="Ps 6:4">et anima mea turbata est valde et tu Domine usquequo</verse>
    <verse label="Ps 6:5">convertere Domine eripe animam meam salvum me fac propter misericordiam tuam</verse>
    <verse label="Ps 6:6">quoniam non est in morte qui memor sit tui in inferno autem quis confitebitur tibi</verse>
    <verse label="Ps 6:7">laboravi in gemitu meo lavabo per singulas noctes lectum meum in lacrimis meis stratum meum rigabo</verse>
    <verse label="Ps 6:8">turbatus est a furore oculus meus inveteravi inter omnes inimicos meos</verse>
    <verse label="Ps 6:9">discedite a me omnes qui operamini iniquitatem quoniam exaudivit Dominus vocem fletus mei</verse>
    <verse label="Ps 6:10">exaudivit Dominus deprecationem meam Dominus orationem meam suscepit</verse>
    <verse label="Ps 6:11">erubescant et conturbentur vehementer omnes inimici mei convertantur et erubescant valde velociter</verse>
    <verse label="Ps 7:1">psalmus David quem cantavit Domino pro verbis Chusi filii Iemini</verse>
    <verse label="Ps 7:2">Domine Deus meus in te speravi salvum me fac ex omnibus persequentibus me et libera me</verse>
    <verse label="Ps 7:3">nequando rapiat ut leo animam meam dum non est qui redimat neque qui salvum faciat</verse>
    <verse label="Ps 7:4">Domine Deus meus si feci istud si est iniquitas in manibus meis</verse>
    <verse label="Ps 7:5">si reddidi retribuentibus mihi mala decidam merito ab inimicis meis inanis</verse>
    <verse label="Ps 7:6">persequatur inimicus animam meam et conprehendat et conculcet in terra vitam meam et gloriam meam in pulverem deducat diapsalma</verse>
    <verse label="Ps 7:7">exsurge Domine in ira tua exaltare in finibus inimicorum meorum et exsurge Domine Deus meus in praecepto quod mandasti</verse>
    <verse label="Ps 7:8">et synagoga populorum circumdabit te et propter hanc in altum regredere</verse>
    <verse label="Ps 7:9">Dominus iudicat populos iudica me Domine secundum iustitiam meam et secundum innocentiam meam super me</verse>
    <verse label="Ps 7:10">consummetur nequitia peccatorum et diriges iustum et scrutans corda et renes Deus</verse>
    <verse label="Ps 7:11">iustum adiutorium meum a Deo qui salvos facit rectos corde</verse>
    <verse label="Ps 7:12">Deus iudex iustus et fortis et patiens numquid irascitur per singulos dies</verse>
    <verse label="Ps 7:13">nisi conversi fueritis gladium suum vibrabit arcum suum tetendit et paravit illum</verse>
    <verse label="Ps 7:14">et in eo paravit vasa mortis sagittas suas ardentibus effecit</verse>
    <verse label="Ps 7:15">ecce parturiit iniustitiam et; concepit dolorem et peperit iniquitatem</verse>
    <verse label="Ps 7:16">lacum aperuit et effodit eum et incidet in foveam quam fecit</verse>
    <verse label="Ps 7:17">convertetur dolor eius in caput eius et in verticem ipsius iniquitas eius descendet</verse>
    <verse label="Ps 7:18">confitebor Domino secundum iustitiam eius et psallam nomini Domini altissimi</verse>
    <verse label="Ps 8:1">in finem pro torcularibus psalmus David</verse>
    <verse label="Ps 8:2">Domine Dominus noster quam admirabile est nomen tuum in universa terra quoniam elevata est magnificentia tua super caelos</verse>
    <verse label="Ps 8:3">ex ore infantium et lactantium perfecisti laudem propter inimicos tuos ut destruas inimicum et ultorem</verse>
    <verse label="Ps 8:4">quoniam videbo caelos tuos; opera digitorum tuorum lunam et stellas quae tu fundasti</verse>
    <verse label="Ps 8:5">quid est homo quod memor es eius aut filius hominis quoniam visitas eum</verse>
    <verse label="Ps 8:6">minuisti eum paulo minus ab angelis gloria et honore coronasti eum</verse>
    <verse label="Ps 8:7">et constituisti eum super opera manuum tuarum</verse>
    <verse label="Ps 8:8">omnia subiecisti sub pedibus eius oves et boves universas insuper et pecora campi</verse>
    <verse label="Ps 8:9">volucres caeli et pisces maris qui perambulant semitas maris</verse>
    <verse label="Ps 8:10">Domine Dominus noster quam admirabile est nomen tuum in universa terra</verse>
    <verse label="Ps 9:1">in finem pro occultis filii psalmus David</verse>
    <verse label="Ps 9:2">confitebor tibi Domine in toto corde meo narrabo omnia mirabilia tua</verse>
    <verse label="Ps 9:3">laetabor et exultabo in te psallam nomini tuo Altissime</verse>
    <verse label="Ps 9:4">in convertendo inimicum meum retrorsum infirmabuntur et peribunt a facie tua</verse>
    <verse label="Ps 9:5">quoniam fecisti iudicium meum et causam meam sedisti super thronum qui iudicas iustitiam</verse>
    <verse label="Ps 9:6">increpasti gentes %et; periit impius nomen eorum delisti in aeternum et in saeculum %saeculi;</verse>
    <verse label="Ps 9:7">inimici defecerunt frameae in finem et civitates destruxisti periit memoria eorum cum sonitu</verse>
    <verse label="Ps 9:8">et Dominus in aeternum permanet paravit in iudicio thronum suum</verse>
    <verse label="Ps 9:9">et ipse iudicabit orbem terrae in aequitate iudicabit populos in iustitia</verse>
    <verse label="Ps 9:10">et factus est Dominus refugium pauperi adiutor in oportunitatibus in tribulatione</verse>
    <verse label="Ps 9:11">et sperent in te qui noverunt nomen tuum quoniam non dereliquisti quaerentes te Domine</verse>
    <verse label="Ps 9:12">psallite Domino qui habitat in Sion adnuntiate inter gentes studia eius</verse>
    <verse label="Ps 9:13">quoniam requirens sanguinem eorum recordatus est non est oblitus clamorem pauperum</verse>
    <verse label="Ps 9:14">miserere mei Domine vide humilitatem meam de inimicis meis</verse>
    <verse label="Ps 9:15">qui exaltas me de portis mortis ut adnuntiem omnes laudationes tuas in portis filiae Sion</verse>
    <verse label="Ps 9:16">exultabo in salutari tuo infixae sunt gentes in interitu quem fecerunt in laqueo isto quem absconderunt conprehensus est pes eorum</verse>
    <verse label="Ps 9:17">cognoscitur Dominus iudicia faciens in operibus manuum suarum conprehensus est peccator canticum diapsalmatis</verse>
    <verse label="Ps 9:18">convertantur peccatores in infernum omnes gentes quae obliviscuntur Deum</verse>
    <verse label="Ps 9:19">quoniam non in finem oblivio erit pauperis patientia pauperum non peribit in finem</verse>
    <verse label="Ps 9:20">exsurge Domine non confortetur homo iudicentur gentes in conspectu tuo</verse>
    <verse label="Ps 9:21">constitue Domine legislatorem super eos sciant gentes quoniam homines sunt diapsalma</verse>
    <verse label="Ps 9:22">ut quid Domine recessisti longe dispicis in oportunitatibus in tribulatione</verse>
    <verse label="Ps 9:23">dum superbit impius incenditur pauper conprehenduntur in consiliis quibus cogitant</verse>
    <verse label="Ps 9:24">quoniam laudatur peccator in desideriis animae suae et iniquus benedicitur</verse>
    <verse label="Ps 9:25">exacerbavit Dominum peccator secundum multitudinem irae suae non quaeret</verse>
    <verse label="Ps 9:26">non est Deus in conspectu eius inquinatae sunt viae illius in omni tempore auferuntur iudicia tua a facie eius omnium inimicorum suorum dominabitur</verse>
    <verse label="Ps 9:27">dixit enim in corde suo non movebor a generatione in generationem sine malo</verse>
    <verse label="Ps 9:28">cuius maledictione os plenum est et amaritudine et dolo sub lingua eius labor et dolor</verse>
    <verse label="Ps 9:29">sedet in insidiis cum divitibus in occultis ut interficiat innocentem</verse>
    <verse label="Ps 9:30">oculi eius in pauperem respiciunt insidiatur in abscondito quasi leo in spelunca sua insidiatur ut rapiat pauperem rapere pauperem dum adtrahit eum</verse>
    <verse label="Ps 9:31">in laqueo suo humiliabit eum inclinabit se et cadet cum dominatus fuerit pauperum</verse>
    <verse label="Ps 9:32">dixit enim in corde suo oblitus est Deus avertit faciem suam ne videat in finem</verse>
    <verse label="Ps 9:33">exsurge Domine Deus exaltetur manus tua ne obliviscaris pauperum</verse>
    <verse label="Ps 9:34">propter quid inritavit impius Deum dixit enim in corde suo non requiret</verse>
    <verse label="Ps 9:35">vides quoniam tu laborem et dolorem consideras ut tradas eos in manus tuas tibi derelictus est pauper orfano tu eras adiutor</verse>
    <verse label="Ps 9:36">contere brachium peccatoris et maligni quaeretur peccatum illius et non invenietur</verse>
    <verse label="Ps 9:37">Dominus regnabit in aeternum et in saeculum %saeculi; peribitis gentes de terra illius</verse>
    <verse label="Ps 9:38">desiderium pauperum exaudivit Dominus praeparationem cordis eorum audivit auris tua</verse>
    <verse label="Ps 9:39">iudicare pupillo et humili ut non adponat ultra magnificare se homo super terram</verse>
    <verse label="Ps 10:1">in finem psalmus David</verse>
    <verse label="Ps 10:2">in Domino confido quomodo dicitis animae meae transmigra in montes sicut passer</verse>
    <verse label="Ps 10:3">quoniam ecce peccatores intenderunt arcum paraverunt sagittas suas in faretra ut sagittent in obscuro rectos corde</verse>
    <verse label="Ps 10:4">quoniam quae perfecisti destruxerunt iustus %autem; quid fecit</verse>
    <verse label="Ps 10:5">Dominus in templo sancto suo Dominus in caelo sedis eius oculi eius %in pauperem; respiciunt palpebrae eius interrogant filios hominum</verse>
    <verse label="Ps 10:6">Dominus interrogat iustum et impium qui autem diligit iniquitatem odit animam suam</verse>
    <verse label="Ps 10:7">pluet super peccatores laqueos ignis et sulphur et spiritus procellarum pars calicis eorum</verse>
    <verse label="Ps 10:8">quoniam iustus Dominus %et; iustitias dilexit aequitatem vidit vultus eius</verse>
    <verse label="Ps 11:1">in finem pro octava psalmus David</verse>
    <verse label="Ps 11:2">salvum me fac Domine quoniam defecit sanctus quoniam deminutae sunt veritates a filiis hominum</verse>
    <verse label="Ps 11:3">vana locuti sunt unusquisque ad proximum suum labia dolosa in corde et corde locuti sunt</verse>
    <verse label="Ps 11:4">disperdat Dominus universa labia dolosa linguam magniloquam</verse>
    <verse label="Ps 11:5">qui dixerunt linguam nostram magnificabimus labia nostra a nobis sunt quis noster dominus est</verse>
    <verse label="Ps 11:6">propter miseriam inopum et gemitum pauperum nunc exsurgam dicit Dominus ponam in salutari fiducialiter agam in eo</verse>
    <verse label="Ps 11:7">eloquia Domini eloquia casta argentum igne examinatum probatum terrae purgatum septuplum</verse>
    <verse label="Ps 11:8">tu Domine servabis nos et custodies nos a generatione hac et in aeternum</verse>
    <verse label="Ps 11:9">in circuitu impii ambulant secundum altitudinem tuam multiplicasti filios hominum</verse>
    <verse label="Ps 12:1">in finem psalmus David usquequo Domine oblivisceris me in finem usquequo avertis faciem tuam a me</verse>
    <verse label="Ps 12:2">quamdiu ponam consilia in anima mea dolorem in corde meo per diem</verse>
    <verse label="Ps 12:3">usquequo exaltabitur inimicus meus super me</verse>
    <verse label="Ps 12:4">respice exaudi me Domine Deus meus inlumina oculos meos ne umquam obdormiam in mortem</verse>
    <verse label="Ps 12:5">nequando dicat inimicus meus praevalui adversus eum qui tribulant me exultabunt si motus fuero</verse>
    <verse label="Ps 12:6">ego autem in misericordia tua speravi exultabit cor meum in salutari tuo cantabo Domino qui bona tribuit mihi et psallam nomini Domini altissimi</verse>
    <verse label="Ps 13:1">in finem psalmus David dixit insipiens in corde suo non est Deus corrupti sunt et abominabiles facti sunt in studiis %suis; non est qui faciat bonum %non est usque ad unum;</verse>
    <verse label="Ps 13:2">Dominus de caelo prospexit super filios hominum ut videat si est intellegens %aut; requirens Deum</verse>
    <verse label="Ps 13:3">omnes declinaverunt simul inutiles facti sunt non est qui faciat bonum non est usque ad unum = sepulchrum patens est guttur eorum = linguis suis dolose agebant = venenum aspidum sub labiis eorum = quorum os maledictione et amaritudine plenum est = veloces pedes eorum ad effundendum sanguinem = contritio et infelicitas in viis eorum = et viam pacis non cognoverunt % non est timor Dei ante oculos eorum;</verse>
    <verse label="Ps 13:4">nonne cognoscent omnes qui operantur iniquitatem qui devorant plebem meam sicut escam panis</verse>
    <verse label="Ps 13:5">Dominum non invocaverunt illic trepidaverunt timore %ubi non erat timor;</verse>
    <verse label="Ps 13:6">quoniam Deus in generatione iusta consilium inopis confudistis quoniam Dominus spes eius est</verse>
    <verse label="Ps 13:7">quis dabit ex Sion salutare Israhel cum averterit Dominus captivitatem plebis suae exultabit Iacob et laetabitur Israhel</verse>
    <verse label="Ps 14:1">psalmus David Domine quis habitabit in tabernaculo tuo aut quis requiescet in monte sancto tuo</verse>
    <verse label="Ps 14:2">qui ingreditur sine macula et operatur iustitiam</verse>
    <verse label="Ps 14:3">qui loquitur veritatem in corde suo qui non egit dolum in lingua sua nec fecit proximo suo malum et obprobrium non accepit adversus proximos suos</verse>
    <verse label="Ps 14:4">ad nihilum deductus est in conspectu eius malignus timentes autem Dominum glorificat qui iurat proximo suo et non decipit</verse>
    <verse label="Ps 14:5">qui pecuniam suam non dedit ad usuram et munera super innocentes non accepit qui facit haec non movebitur in aeternum</verse>
    <verse label="Ps 15:1">tituli inscriptio ipsi David conserva me Domine quoniam in te speravi</verse>
    <verse label="Ps 15:2">dixi Domino Dominus meus es tu quoniam bonorum meorum non eges</verse>
    <verse label="Ps 15:3">sanctis qui sunt in terra eius mirificavit mihi; omnes voluntates meas in eis</verse>
    <verse label="Ps 15:4">multiplicatae sunt infirmitates eorum postea adceleraverunt non congregabo conventicula eorum de sanguinibus nec memor ero nominum eorum per labia mea</verse>
    <verse label="Ps 15:5">Dominus pars hereditatis meae et calicis mei tu es qui restitues hereditatem meam mihi</verse>
    <verse label="Ps 15:6">funes ceciderunt mihi in praeclaris etenim hereditas mea praeclara est mihi</verse>
    <verse label="Ps 15:7">benedicam Domino qui tribuit mihi intellectum insuper et usque ad noctem increpaverunt me renes mei</verse>
    <verse label="Ps 15:8">providebam Dominum in conspectu meo semper quoniam a dextris est mihi ne commovear</verse>
    <verse label="Ps 15:9">propter hoc laetatum est cor meum et exultavit lingua mea insuper et caro mea requiescet in spe</verse>
    <verse label="Ps 15:10">quoniam non derelinques animam meam in inferno non dabis sanctum tuum videre corruptionem notas mihi fecisti vias vitae adimplebis me laetitia cum vultu tuo delectatio in dextera tua usque in finem</verse>
    <verse label="Ps 16:1">oratio David exaudi Domine iustitiam meam intende deprecationem meam auribus percipe orationem meam non in labiis dolosis</verse>
    <verse label="Ps 16:2">de vultu tuo iudicium meum prodeat oculi tui videant aequitates</verse>
    <verse label="Ps 16:3">probasti cor meum visitasti nocte igne me examinasti et non est inventa in me iniquitas</verse>
    <verse label="Ps 16:4">ut non loquatur os meum opera hominum propter verba labiorum tuorum ego custodivi vias duras</verse>
    <verse label="Ps 16:5">perfice gressus meos in semitis tuis ut non moveantur vestigia mea</verse>
    <verse label="Ps 16:6">ego clamavi quoniam exaudisti me Deus inclina aurem tuam mihi et exaudi verba mea</verse>
    <verse label="Ps 16:7">mirifica misericordias tuas qui salvos facis sperantes in te</verse>
    <verse label="Ps 16:8">a resistentibus dexterae tuae custodi me ut pupillam oculi sub umbra alarum tuarum proteges me</verse>
    <verse label="Ps 16:9">a facie impiorum qui me adflixerunt inimici mei animam meam circumdederunt super me;</verse>
    <verse label="Ps 16:10">adipem suum concluserunt os eorum locutum est superbia</verse>
    <verse label="Ps 16:11">proicientes me nunc circumdederunt me oculos suos statuerunt declinare in terram</verse>
    <verse label="Ps 16:12">susceperunt me sicut leo paratus ad praedam et sicut catulus leonis habitans in abditis</verse>
    <verse label="Ps 16:13">exsurge Domine praeveni eum et subplanta eum eripe animam meam ab impio frameam tuam</verse>
    <verse label="Ps 16:14">ab inimicis manus tuae Domine a paucis de terra divide eos in vita eorum de absconditis tuis adimpletus est venter eorum saturati sunt filiis et dimiserunt reliquias suas parvulis suis</verse>
    <verse label="Ps 16:15">ego autem in iustitia apparebo conspectui tuo satiabor cum apparuerit gloria tua</verse>
    <verse label="Ps 17:1">in finem puero Domini David quae locutus est Domino verba cantici huius in die qua eripuit eum Dominus de manu omnium inimicorum eius et de manu Saul et dixit</verse>
    <verse label="Ps 17:2">diligam te Domine fortitudo mea</verse>
    <verse label="Ps 17:3">Dominus firmamentum meum et refugium meum et liberator meus Deus meus adiutor meus et sperabo in eum protector meus et cornu salutis meae et susceptor meus</verse>
    <verse label="Ps 17:4">laudans invocabo Dominum et ab inimicis meis salvus ero</verse>
    <verse label="Ps 17:5">circumdederunt me dolores mortis et torrentes iniquitatis conturbaverunt me</verse>
    <verse label="Ps 17:6">dolores inferni circumdederunt me praeoccupaverunt me laquei mortis</verse>
    <verse label="Ps 17:7">cum tribularer invocavi Dominum et ad Deum meum clamavi exaudivit de templo %sancto; suo vocem meam et clamor meus in conspectu eius introibit in aures eius</verse>
    <verse label="Ps 17:8">et commota est et contremuit terra et fundamenta montium conturbata sunt et commota sunt quoniam iratus est eis</verse>
    <verse label="Ps 17:9">ascendit fumus in ira eius et ignis a facie eius exarsit carbones succensi sunt ab eo</verse>
    <verse label="Ps 17:10">inclinavit caelos et descendit et caligo sub pedibus eius</verse>
    <verse label="Ps 17:11">et ascendit super cherubin et volavit volavit super pinnas ventorum</verse>
    <verse label="Ps 17:12">et posuit tenebras latibulum suum in circuitu eius tabernaculum eius tenebrosa aqua in nubibus aeris</verse>
    <verse label="Ps 17:13">prae fulgore in conspectu eius nubes eius; transierunt grando et carbones ignis</verse>
    <verse label="Ps 17:14">et intonuit de caelo Dominus et Altissimus dedit vocem suam grando et carbones ignis;</verse>
    <verse label="Ps 17:15">et misit sagittas et dissipavit eos et fulgora multiplicavit et conturbavit eos</verse>
    <verse label="Ps 17:16">et apparuerunt fontes aquarum et revelata sunt fundamenta orbis terrarum ab increpatione tua Domine ab inspiratione spiritus irae tuae</verse>
    <verse label="Ps 17:17">misit de summo et accepit me adsumpsit me de aquis multis</verse>
    <verse label="Ps 17:18">eripiet me de inimicis meis fortissimis et ab his qui oderunt me quoniam confirmati sunt super me</verse>
    <verse label="Ps 17:19">praevenerunt me in die adflictionis meae et factus est Dominus protector meus</verse>
    <verse label="Ps 17:20">et eduxit me in latitudinem salvum me faciet quoniam voluit me</verse>
    <verse label="Ps 17:21">%et; retribuet mihi Dominus secundum iustitiam meam %et; secundum puritatem manuum mearum retribuet mihi</verse>
    <verse label="Ps 17:22">quia custodivi vias Domini nec impie gessi a Deo meo</verse>
    <verse label="Ps 17:23">quoniam omnia iudicia eius in conspectu meo sunt et iustitias eius non reppuli a me</verse>
    <verse label="Ps 17:24">et ero inmaculatus cum eo et observabo ab iniquitate mea</verse>
    <verse label="Ps 17:25">et retribuet mihi Dominus secundum iustitiam meam et secundum puritatem manuum mearum in conspectu oculorum eius</verse>
    <verse label="Ps 17:26">cum sancto sanctus eris et cum viro innocente innocens eris</verse>
    <verse label="Ps 17:27">et cum electo electus eris et cum perverso perverteris</verse>
    <verse label="Ps 17:28">quoniam tu populum humilem salvum facies et oculos superborum humiliabis</verse>
    <verse label="Ps 17:29">quoniam tu inluminas lucernam meam Domine Deus meus inluminas tenebras meas</verse>
    <verse label="Ps 17:30">quoniam in te eripiar a temptatione et in Deo meo transgrediar murum</verse>
    <verse label="Ps 17:31">Deus meus inpolluta via eius eloquia Domini igne examinata protector est omnium sperantium in eum</verse>
    <verse label="Ps 17:32">quoniam quis deus praeter Dominum et quis deus praeter Deum nostrum</verse>
    <verse label="Ps 17:33">Deus qui praecingit me virtute et posuit inmaculatam viam meam</verse>
    <verse label="Ps 17:34">qui perfecit pedes meos tamquam cervorum et super excelsa statuens me</verse>
    <verse label="Ps 17:35">qui doces manus meas in proelium et posuisti arcum aereum brachia mea</verse>
    <verse label="Ps 17:36">et dedisti mihi protectionem salutis tuae et dextera tua suscepit me et disciplina tua correxit me in finem et disciplina tua ipsa me docebit</verse>
    <verse label="Ps 17:37">dilatasti gressus meos subtus me et non sunt infirmata vestigia mea</verse>
    <verse label="Ps 17:38">persequar inimicos meos et conprehendam illos et non convertar donec deficiant</verse>
    <verse label="Ps 17:39">confringam illos nec poterunt stare cadent subtus pedes meos</verse>
    <verse label="Ps 17:40">et praecinxisti me virtute ad bellum subplantasti insurgentes in me subtus me</verse>
    <verse label="Ps 17:41">et inimicos meos dedisti mihi dorsum et odientes me disperdisti</verse>
    <verse label="Ps 17:42">clamaverunt nec erat qui salvos faceret ad Dominum nec exaudivit eos</verse>
    <verse label="Ps 17:43">et comminuam illos ut pulverem ante faciem venti ut lutum platearum delebo eos</verse>
    <verse label="Ps 17:44">eripe me de contradictionibus populi constitues me in caput gentium</verse>
    <verse label="Ps 17:45">populus quem non cognovi servivit mihi in auditu auris oboedivit mihi</verse>
    <verse label="Ps 17:46">filii alieni mentiti sunt mihi filii alieni inveterati sunt et claudicaverunt a semitis suis</verse>
    <verse label="Ps 17:47">vivit Dominus et benedictus Deus meus et exaltetur Deus salutis meae</verse>
    <verse label="Ps 17:48">Deus qui dat vindictas mihi et subdidit populos sub me liberator meus de gentibus iracundis</verse>
    <verse label="Ps 17:49">et ab insurgentibus in me exaltabis me a viro iniquo eripies me</verse>
    <verse label="Ps 17:50">propterea confitebor tibi in nationibus Domine et psalmum dicam nomini tuo</verse>
    <verse label="Ps 17:51">magnificans salutes regis eius et faciens misericordiam christo suo David et semini eius usque in saeculum</verse>
    <verse label="Ps 18:1">in finem psalmus David</verse>
    <verse label="Ps 18:2">caeli enarrant gloriam Dei et opera manuum eius adnuntiat firmamentum</verse>
    <verse label="Ps 18:3">dies diei eructat verbum et nox nocti indicat scientiam</verse>
    <verse label="Ps 18:4">non sunt loquellae neque sermones quorum non audiantur voces eorum</verse>
    <verse label="Ps 18:5">in omnem terram exivit sonus eorum et in fines orbis terrae verba eorum</verse>
    <verse label="Ps 18:6">in sole posuit tabernaculum suum et ipse tamquam sponsus procedens de thalamo suo exultavit ut gigans ad currendam viam %suam;</verse>
    <verse label="Ps 18:7">a summo caeli egressio eius et occursus eius usque ad summum eius nec est qui se abscondat a calore eius</verse>
    <verse label="Ps 18:8">lex Domini inmaculata convertens animas testimonium Domini fidele sapientiam praestans parvulis</verse>
    <verse label="Ps 18:9">iustitiae Domini rectae laetificantes corda praeceptum Domini lucidum inluminans oculos</verse>
    <verse label="Ps 18:10">timor Domini sanctus permanens in saeculum saeculi iudicia Domini vera iustificata in semet ipsa</verse>
    <verse label="Ps 18:11">desiderabilia super aurum et lapidem pretiosum multum et dulciora super mel et favum</verse>
    <verse label="Ps 18:12">etenim servus tuus custodit ea in custodiendis illis retributio multa</verse>
    <verse label="Ps 18:13">delicta quis intellegit ab occultis meis munda me</verse>
    <verse label="Ps 18:14">et ab alienis parce servo tuo si mei non fuerint dominati tunc inmaculatus ero et emundabor a delicto maximo</verse>
    <verse label="Ps 18:15">et erunt ut conplaceant eloquia oris mei et meditatio cordis mei in conspectu tuo semper Domine adiutor meus et redemptor meus</verse>
    <verse label="Ps 19:1">in finem psalmus David</verse>
    <verse label="Ps 19:2">exaudiat te Dominus in die tribulationis protegat te nomen Dei Iacob</verse>
    <verse label="Ps 19:3">mittat tibi auxilium de sancto et de Sion tueatur te</verse>
    <verse label="Ps 19:4">memor sit omnis sacrificii tui et holocaustum tuum pingue fiat diapsalma</verse>
    <verse label="Ps 19:5">tribuat tibi secundum cor tuum et omne consilium tuum confirmet</verse>
    <verse label="Ps 19:6">laetabimur in salutari tuo et in nomine Dei nostri magnificabimur</verse>
    <verse label="Ps 19:7">impleat Dominus omnes petitiones tuas nunc cognovi quoniam salvum fecit Dominus christum suum exaudiet illum de caelo sancto suo in potentatibus salus dexterae eius</verse>
    <verse label="Ps 19:8">hii in curribus et hii in equis nos autem in nomine Domini Dei nostri invocabimus</verse>
    <verse label="Ps 19:9">ipsi obligati sunt et ceciderunt nos vero surreximus et erecti sumus</verse>
    <verse label="Ps 19:10">Domine salvum fac regem et exaudi nos in die qua invocaverimus te</verse>
    <verse label="Ps 20:1">in finem psalmus David</verse>
    <verse label="Ps 20:2">Domine in virtute tua laetabitur rex et super salutare tuum exultabit vehementer</verse>
    <verse label="Ps 20:3">desiderium animae eius tribuisti ei et voluntate labiorum eius non fraudasti eum diapsalma</verse>
    <verse label="Ps 20:4">quoniam praevenisti eum in benedictionibus dulcedinis posuisti in capite eius coronam de lapide pretioso</verse>
    <verse label="Ps 20:5">vitam petiit a te et tribuisti ei longitudinem dierum in saeculum et in saeculum saeculi</verse>
    <verse label="Ps 20:6">magna gloria eius in salutari tuo gloriam et magnum decorem inpones super eum</verse>
    <verse label="Ps 20:7">quoniam dabis eum benedictionem in saeculum saeculi laetificabis eum in gaudio cum vultu tuo</verse>
    <verse label="Ps 20:8">quoniam rex sperat in Domino et in misericordia Altissimi non commovebitur</verse>
    <verse label="Ps 20:9">inveniatur manus tua omnibus inimicis tuis dextera tua inveniat %omnes; qui te oderunt</verse>
    <verse label="Ps 20:10">pones eos ut clibanum ignis in tempore vultus tui Dominus in ira sua conturbabit eos et devorabit eos ignis</verse>
    <verse label="Ps 20:11">fructum eorum de terra perdes et semen eorum a filiis hominum</verse>
    <verse label="Ps 20:12">quoniam declinaverunt in te mala cogitaverunt consilia quae non potuerunt %stabilire;</verse>
    <verse label="Ps 20:13">quoniam pones eos dorsum in reliquis tuis praeparabis vultum eorum</verse>
    <verse label="Ps 20:14">exaltare Domine in virtute tua cantabimus et psallemus virtutes tuas</verse>
    <verse label="Ps 21:1">in finem pro adsumptione matutina psalmus David</verse>
    <verse label="Ps 21:2">Deus Deus meus respice me; quare me dereliquisti longe a salute mea verba delictorum meorum</verse>
    <verse label="Ps 21:3">Deus meus clamabo per diem et non exaudies et nocte et non ad insipientiam mihi</verse>
    <verse label="Ps 21:4">tu autem in sancto habitas Laus Israhel</verse>
    <verse label="Ps 21:5">in te speraverunt patres nostri speraverunt et liberasti eos</verse>
    <verse label="Ps 21:6">ad te clamaverunt et salvi facti sunt in te speraverunt et non sunt confusi</verse>
    <verse label="Ps 21:7">ego autem sum vermis et non homo obprobrium hominum et abiectio plebis</verse>
    <verse label="Ps 21:8">omnes videntes me deriserunt me locuti sunt labiis moverunt caput</verse>
    <verse label="Ps 21:9">speravit in Domino eripiat eum salvum faciat eum quoniam vult eum</verse>
    <verse label="Ps 21:10">quoniam tu es qui extraxisti me de ventre spes mea ab uberibus matris meae</verse>
    <verse label="Ps 21:11">in te proiectus sum ex utero de ventre matris meae Deus meus es tu</verse>
    <verse label="Ps 21:12">ne discesseris a me quoniam tribulatio proxima est quoniam non est qui adiuvet</verse>
    <verse label="Ps 21:13">circumdederunt me vituli multi tauri pingues obsederunt me</verse>
    <verse label="Ps 21:14">aperuerunt super me os suum sicut leo rapiens et rugiens</verse>
    <verse label="Ps 21:15">sicut aqua effusus sum et dispersa sunt universa ossa mea factum est cor meum tamquam cera liquescens in medio ventris mei</verse>
    <verse label="Ps 21:16">aruit tamquam testa virtus mea et lingua mea adhesit faucibus meis et in limum mortis deduxisti me</verse>
    <verse label="Ps 21:17">quoniam circumdederunt me canes multi concilium malignantium obsedit me foderunt manus meas et pedes meos</verse>
    <verse label="Ps 21:18">dinumeraverunt omnia ossa mea ipsi vero consideraverunt et inspexerunt me</verse>
    <verse label="Ps 21:19">diviserunt sibi vestimenta mea et super vestem meam miserunt sortem</verse>
    <verse label="Ps 21:20">tu autem Domine ne elongaveris auxilium tuum ad defensionem meam conspice</verse>
    <verse label="Ps 21:21">erue a framea animam meam et de manu canis unicam meam</verse>
    <verse label="Ps 21:22">salva me ex ore leonis et a cornibus unicornium humilitatem meam</verse>
    <verse label="Ps 21:23">narrabo nomen tuum fratribus meis in media ecclesia laudabo te</verse>
    <verse label="Ps 21:24">qui timetis Dominum laudate eum universum semen Iacob magnificate eum</verse>
    <verse label="Ps 21:25">timeat eum omne semen Israhel quoniam non sprevit neque dispexit deprecationem pauperis nec avertit faciem suam a me et cum clamarem ad eum exaudivit %me;</verse>
    <verse label="Ps 21:26">apud te laus mea in ecclesia magna vota mea reddam in conspectu timentium eum</verse>
    <verse label="Ps 21:27">edent pauperes et saturabuntur et laudabunt Dominum qui requirunt eum vivent corda eorum in saeculum saeculi</verse>
    <verse label="Ps 21:28">reminiscentur et convertentur ad Dominum universi fines terrae et adorabunt in conspectu eius universae familiae gentium</verse>
    <verse label="Ps 21:29">quoniam Dei est regnum et %ipse; dominabitur gentium</verse>
    <verse label="Ps 21:30">manducaverunt et adoraverunt omnes pingues terrae in conspectu eius cadent omnes qui descendunt in terram</verse>
    <verse label="Ps 21:31">et anima mea illi vivet et semen meum serviet ipsi</verse>
    <verse label="Ps 21:32">adnuntiabitur Domino generatio ventura et adnuntiabunt iustitiam eius populo qui nascetur quem fecit %Dominus;</verse>
    <verse label="Ps 22:1">psalmus David Dominus reget me et nihil mihi deerit</verse>
    <verse label="Ps 22:2">in loco pascuae %ibi; me conlocavit super aquam refectionis educavit me</verse>
    <verse label="Ps 22:3">animam meam convertit deduxit me super semitas iustitiae propter nomen suum</verse>
    <verse label="Ps 22:4">nam et si ambulavero in medio umbrae mortis non timebo mala quoniam tu mecum es virga tua et baculus tuus ipsa me consolata sunt</verse>
    <verse label="Ps 22:5">parasti in conspectu meo mensam adversus eos qui tribulant me inpinguasti in oleo caput meum et calix meus inebrians quam praeclarus est</verse>
    <verse label="Ps 22:6">et misericordia tua subsequitur me omnibus diebus vitae meae et ut inhabitem in domo Domini in longitudinem dierum</verse>
    <verse label="Ps 23:1">psalmus David prima sabbati Domini est terra et plenitudo eius orbis terrarum et %universi; qui habitant in eo</verse>
    <verse label="Ps 23:2">quia; ipse super maria fundavit eum et super flumina praeparavit eum</verse>
    <verse label="Ps 23:3">quis ascendit in montem Domini aut quis stabit in loco sancto eius</verse>
    <verse label="Ps 23:4">innocens manibus et mundo corde qui non accepit in vano animam suam nec iuravit in dolo proximo suo</verse>
    <verse label="Ps 23:5">hic accipiet benedictionem a Domino et misericordiam a Deo salvatore suo</verse>
    <verse label="Ps 23:6">haec est generatio quaerentium eum quaerentium faciem Dei Iacob diapsalma</verse>
    <verse label="Ps 23:7">adtollite portas principes vestras et elevamini portae aeternales et introibit rex gloriae</verse>
    <verse label="Ps 23:8">quis est iste rex gloriae Dominus fortis et potens Dominus potens in proelio</verse>
    <verse label="Ps 23:9">adtollite portas principes vestras et elevamini portae aeternales et introibit rex gloriae</verse>
    <verse label="Ps 23:10">quis est iste rex gloriae Dominus virtutum ipse est rex gloriae diapsalma</verse>
    <verse label="Ps 24:1">psalmus David ad te Domine levavi animam meam</verse>
    <verse label="Ps 24:2">Deus meus in te confido non erubescam</verse>
    <verse label="Ps 24:3">neque inrideant me inimici mei etenim universi qui sustinent te non confundentur</verse>
    <verse label="Ps 24:4">confundantur %omnes; iniqua agentes supervacue vias tuas Domine demonstra mihi %et; semitas tuas doce me</verse>
    <verse label="Ps 24:5">dirige me in veritatem tuam et doce me quoniam tu es Deus salvator meus et te sustinui tota die</verse>
    <verse label="Ps 24:6">reminiscere miserationum tuarum Domine et misericordiarum tuarum quia a saeculo sunt</verse>
    <verse label="Ps 24:7">delicta iuventutis meae et ignorantias meas ne memineris secundum misericordiam tuam memento mei tu; propter bonitatem tuam Domine</verse>
    <verse label="Ps 24:8">dulcis et rectus Dominus propter hoc legem dabit delinquentibus in via</verse>
    <verse label="Ps 24:9">diriget mansuetos in iudicio docebit mites vias suas</verse>
    <verse label="Ps 24:10">universae viae Domini misericordia et veritas requirentibus testamentum eius et testimonia eius</verse>
    <verse label="Ps 24:11">propter nomen tuum Domine et propitiaberis peccato meo multum est enim</verse>
    <verse label="Ps 24:12">quis est homo qui timet Dominum legem statuet ei in via quam elegit</verse>
    <verse label="Ps 24:13">anima eius in bonis demorabitur et semen ipsius hereditabit terram</verse>
    <verse label="Ps 24:14">firmamentum est Dominus timentibus eum et testamentum ipsius ut manifestetur illis</verse>
    <verse label="Ps 24:15">oculi mei semper ad Dominum quoniam ipse evellet de laqueo pedes meos</verse>
    <verse label="Ps 24:16">respice in me et miserere mei quia unicus et pauper sum ego</verse>
    <verse label="Ps 24:17">tribulationes cordis mei multiplicatae sunt de necessitatibus meis erue me</verse>
    <verse label="Ps 24:18">vide humilitatem meam et laborem meum et dimitte universa delicta mea</verse>
    <verse label="Ps 24:19">respice inimicos meos quoniam multiplicati sunt et odio iniquo oderunt me</verse>
    <verse label="Ps 24:20">custodi animam meam et erue me non erubescam quoniam speravi in te</verse>
    <verse label="Ps 24:21">innocentes et recti adheserunt mihi quia sustinui te</verse>
    <verse label="Ps 24:22">libera Deus Israhel ex omnibus tribulationibus suis</verse>
    <verse label="Ps 25:1">psalmus David iudica me Domine quoniam ego in innocentia mea ingressus sum et in Domino sperans non infirmabor</verse>
    <verse label="Ps 25:2">proba me Domine et tempta me ure renes meos et cor meum</verse>
    <verse label="Ps 25:3">quoniam misericordia tua ante oculos meos est et conplacui in veritate tua</verse>
    <verse label="Ps 25:4">non sedi cum concilio vanitatis et cum iniqua gerentibus non introibo</verse>
    <verse label="Ps 25:5">odivi ecclesiam malignantium et cum impiis non sedebo</verse>
    <verse label="Ps 25:6">lavabo inter innocentes manus meas et circumdabo altare tuum Domine</verse>
    <verse label="Ps 25:7">ut audiam vocem laudis et enarrem universa mirabilia tua</verse>
    <verse label="Ps 25:8">Domine dilexi decorem domus tuae et locum habitationis gloriae tuae</verse>
    <verse label="Ps 25:9">ne perdas cum impiis animam meam et cum viris sanguinum vitam meam</verse>
    <verse label="Ps 25:10">in quorum manibus iniquitates sunt dextera eorum repleta est muneribus</verse>
    <verse label="Ps 25:11">ego autem in innocentia mea ingressus sum redime me et miserere mei</verse>
    <verse label="Ps 25:12">pes meus stetit in directo in ecclesiis benedicam %te; Domine</verse>
    <verse label="Ps 26:1">David priusquam liniretur Dominus inluminatio mea et salus mea quem timebo Dominus protector vitae meae a quo trepidabo</verse>
    <verse label="Ps 26:2">dum adpropiant super me nocentes ut edant carnes meas qui tribulant me et inimici mei ipsi infirmati sunt et ceciderunt</verse>
    <verse label="Ps 26:3">si consistant adversus me castra non timebit cor meum si exsurgat adversus me proelium in hoc ego sperabo</verse>
    <verse label="Ps 26:4">unam petii a Domino hanc requiram ut inhabitem in domo Domini omnes dies vitae meae ut videam voluntatem Domini et visitem templum eius</verse>
    <verse label="Ps 26:5">quoniam abscondit me in tabernaculo in die malorum protexit me in abscondito tabernaculi sui</verse>
    <verse label="Ps 26:6">in petra exaltavit me et nunc exaltavit caput meum super inimicos meos circuivi et immolavi in tabernaculo eius hostiam vociferationis cantabo et psalmum dicam Domino</verse>
    <verse label="Ps 26:7">exaudi Domine vocem meam qua clamavi miserere mei et exaudi me</verse>
    <verse label="Ps 26:8">tibi dixit cor meum exquisivit facies mea faciem tuam Domine requiram</verse>
    <verse label="Ps 26:9">ne avertas faciem tuam a me ne declines in ira a servo tuo adiutor meus esto ne derelinquas me neque dispicias me Deus salvator meus</verse>
    <verse label="Ps 26:10">quoniam pater meus et mater mea dereliquerunt me Dominus autem adsumpsit me</verse>
    <verse label="Ps 26:11">legem pone mihi Domine in via tua et dirige me in semita recta propter inimicos meos</verse>
    <verse label="Ps 26:12">ne tradideris me in animas tribulantium me quoniam insurrexerunt in me testes iniqui et mentita est iniquitas sibi</verse>
    <verse label="Ps 26:13">credo videre bona Domini in terra viventium</verse>
    <verse label="Ps 26:14">expecta Dominum viriliter age et confortetur cor tuum et sustine Dominum</verse>
    <verse label="Ps 27:1">huic David ad te Domine clamabo Deus meus ne sileas a me nequando taceas a me et adsimilabor descendentibus in lacum</verse>
    <verse label="Ps 27:2">exaudi vocem deprecationis meae dum oro ad te dum extollo manus meas ad templum sanctum tuum</verse>
    <verse label="Ps 27:3">ne simul tradas me cum peccatoribus et cum operantibus iniquitatem %ne perdideris me; qui loquuntur pacem cum proximo suo mala autem sunt in cordibus eorum</verse>
    <verse label="Ps 27:4">da illis secundum opera ipsorum et secundum nequitiam adinventionum ipsorum secundum opera manuum eorum tribue illis redde retributionem eorum ipsis</verse>
    <verse label="Ps 27:5">quoniam non intellexerunt opera Domini et in opera manuum eius destrues illos et non aedificabis eos</verse>
    <verse label="Ps 27:6">benedictus Dominus quoniam exaudivit vocem deprecationis meae</verse>
    <verse label="Ps 27:7">Dominus adiutor meus et protector meus in ipso speravit cor meum et adiutus sum et refloruit caro mea et ex voluntate mea confitebor ei</verse>
    <verse label="Ps 27:8">Dominus fortitudo plebis suae et protector salvationum christi sui est</verse>
    <verse label="Ps 27:9">salvam fac plebem tuam et benedic hereditati tuae et rege eos et extolle eos usque in aeternum</verse>
    <verse label="Ps 28:1">psalmus David in consummatione tabernaculi adferte Domino filii Dei adferte Domino filios arietum</verse>
    <verse label="Ps 28:2">adferte Domino gloriam et honorem adferte Domino gloriam nomini eius adorate Dominum in atrio sancto eius</verse>
    <verse label="Ps 28:3">vox Domini super aquas Deus maiestatis intonuit Dominus super aquas multas</verse>
    <verse label="Ps 28:4">vox Domini in virtute vox Domini in magnificentia</verse>
    <verse label="Ps 28:5">vox Domini confringentis cedros et confringet Dominus cedros Libani</verse>
    <verse label="Ps 28:6">et comminuet eas tamquam vitulum Libani et dilectus quemadmodum filius unicornium</verse>
    <verse label="Ps 28:7">vox Domini intercidentis flammam ignis</verse>
    <verse label="Ps 28:8">vox Domini concutientis desertum et commovebit Dominus desertum Cades</verse>
    <verse label="Ps 28:9">vox Domini praeparantis cervos et revelabit condensa et in templo eius omnis dicet gloriam</verse>
    <verse label="Ps 28:10">Dominus diluvium inhabitare facit et sedebit Dominus rex in aeternum</verse>
    <verse label="Ps 28:11">Dominus virtutem populo suo dabit Dominus benedicet populo suo in pace</verse>
    <verse label="Ps 29:1">psalmus cantici in dedicatione domus David</verse>
    <verse label="Ps 29:2">exaltabo te Domine quoniam suscepisti me nec delectasti inimicos meos super me</verse>
    <verse label="Ps 29:3">Domine Deus meus clamavi ad te et sanasti me</verse>
    <verse label="Ps 29:4">Domine eduxisti ab inferno animam meam salvasti me a descendentibus in lacum</verse>
    <verse label="Ps 29:5">psallite Domino sancti eius et confitemini memoriae sanctitatis eius</verse>
    <verse label="Ps 29:6">quoniam ira in indignatione eius et vita in voluntate eius ad vesperum demorabitur fletus et ad matutinum laetitia</verse>
    <verse label="Ps 29:7">ego autem dixi in abundantia mea non movebor in aeternum</verse>
    <verse label="Ps 29:8">Domine in voluntate tua praestitisti decori meo virtutem avertisti faciem tuam et factus sum conturbatus</verse>
    <verse label="Ps 29:9">ad te Domine clamabo et ad Deum meum deprecabor</verse>
    <verse label="Ps 29:10">quae utilitas in sanguine meo dum descendo in corruptionem numquid confitebitur tibi pulvis aut adnuntiabit veritatem tuam</verse>
    <verse label="Ps 29:11">audivit Dominus et misertus est mei Dominus factus est adiutor meus</verse>
    <verse label="Ps 29:12">convertisti planctum meum in gaudium mihi conscidisti saccum meum et circumdedisti me laetitia</verse>
    <verse label="Ps 29:13">ut cantet tibi gloria mea et non conpungar Domine Deus meus in aeternum confitebor tibi</verse>
    <verse label="Ps 30:1">in finem psalmus David</verse>
    <verse label="Ps 30:2">in te Domine speravi non confundar in aeternum in iustitia tua libera me</verse>
    <verse label="Ps 30:3">inclina ad me aurem tuam adcelera ut eruas me esto mihi in Deum protectorem et in domum refugii ut salvum me facias</verse>
    <verse label="Ps 30:4">quoniam fortitudo mea et refugium meum es tu et propter nomen tuum deduces me et enutries me</verse>
    <verse label="Ps 30:5">educes me de laqueo hoc quem absconderunt mihi quoniam tu es protector meus</verse>
    <verse label="Ps 30:6">in manus tuas commendabo spiritum meum redemisti me Domine Deus veritatis</verse>
    <verse label="Ps 30:7">odisti observantes vanitates supervacue ego autem in Domino speravi</verse>
    <verse label="Ps 30:8">exultabo et laetabor in misericordia tua quoniam respexisti humilitatem meam salvasti de necessitatibus animam meam</verse>
    <verse label="Ps 30:9">nec conclusisti me in manibus inimici statuisti in loco spatioso pedes meos</verse>
    <verse label="Ps 30:10">miserere mei Domine quoniam tribulor conturbatus est in ira oculus meus anima mea et venter meus</verse>
    <verse label="Ps 30:11">quoniam defecit in dolore vita mea et anni mei in gemitibus infirmata est in paupertate virtus mea et ossa mea conturbata sunt</verse>
    <verse label="Ps 30:12">super omnes inimicos meos factus sum obprobrium et vicinis meis valde et timor notis meis qui videbant me foras fugerunt a me</verse>
    <verse label="Ps 30:13">oblivioni datus sum tamquam mortuus a corde factus sum tamquam vas perditum</verse>
    <verse label="Ps 30:14">quoniam audivi vituperationem multorum commorantium in circuitu in eo dum convenirent simul adversus me accipere animam meam consiliati sunt</verse>
    <verse label="Ps 30:15">ego autem in te speravi Domine dixi Deus meus es tu</verse>
    <verse label="Ps 30:16">in manibus tuis sortes meae eripe me de manu inimicorum meorum et a persequentibus me</verse>
    <verse label="Ps 30:17">inlustra faciem tuam super servum tuum salvum me fac in misericordia tua</verse>
    <verse label="Ps 30:18">Domine ne confundar quoniam invocavi te erubescant impii et deducantur in infernum</verse>
    <verse label="Ps 30:19">muta fiant labia dolosa quae loquuntur adversus iustum iniquitatem in superbia et in abusione</verse>
    <verse label="Ps 30:20">quam magna multitudo dulcedinis tuae %Domine; quam abscondisti timentibus te perfecisti eis qui sperant in te in conspectu filiorum hominum</verse>
    <verse label="Ps 30:21">abscondes eos in abdito faciei tuae a conturbatione hominum proteges eos in tabernaculo a contradictione linguarum</verse>
    <verse label="Ps 30:22">benedictus Dominus quoniam mirificavit misericordiam suam mihi in civitate munita</verse>
    <verse label="Ps 30:23">ego autem dixi in excessu mentis meae proiectus sum a facie oculorum tuorum ideo exaudisti vocem orationis meae dum clamarem ad te</verse>
    <verse label="Ps 30:24">diligite Dominum omnes sancti eius %quoniam; veritates requirit Dominus et retribuit abundanter facientibus superbiam</verse>
    <verse label="Ps 30:25">viriliter agite et confortetur cor vestrum omnes qui speratis in Domino</verse>
    <verse label="Ps 31:1">huic David intellectus beati quorum remissae sunt iniquitates et quorum tecta sunt peccata</verse>
    <verse label="Ps 31:2">beatus vir cui non inputabit Dominus peccatum nec est in spiritu eius dolus</verse>
    <verse label="Ps 31:3">quoniam tacui inveteraverunt ossa mea dum clamarem tota die</verse>
    <verse label="Ps 31:4">quoniam die ac nocte gravata est super me manus tua conversus sum in aerumna mea; dum configitur %mihi; spina diapsalma</verse>
    <verse label="Ps 31:5">delictum meum cognitum tibi; feci et iniustitiam meam non abscondi dixi confitebor adversus me iniustitiam meam Domino et tu remisisti impietatem peccati mei diapsalma</verse>
    <verse label="Ps 31:6">pro hac orabit ad te omnis sanctus in tempore oportuno verumtamen in diluvio aquarum multarum ad eum non adproximabunt</verse>
    <verse label="Ps 31:7">tu es refugium meum a tribulatione quae circumdedit me exultatio mea erue me a circumdantibus me diapsalma</verse>
    <verse label="Ps 31:8">intellectum tibi dabo et instruam te in via hac qua gradieris firmabo super te oculos meos</verse>
    <verse label="Ps 31:9">nolite fieri sicut equus et mulus quibus non est intellectus in camo et freno maxillas eorum constringe qui non adproximant ad te</verse>
    <verse label="Ps 31:10">multa flagella peccatoris sperantem autem in Domino misericordia circumdabit</verse>
    <verse label="Ps 31:11">laetamini in Domino et exultate iusti et gloriamini omnes recti corde</verse>
    <verse label="Ps 32:1">psalmus David exultate iusti in Domino rectos decet laudatio</verse>
    <verse label="Ps 32:2">confitemini Domino in cithara in psalterio decem cordarum psallite illi</verse>
    <verse label="Ps 32:3">cantate ei canticum novum bene psallite in vociferatione</verse>
    <verse label="Ps 32:4">quia rectum est verbum Domini et omnia opera eius in fide</verse>
    <verse label="Ps 32:5">diligit misericordiam et iudicium misericordia Domini plena est terra</verse>
    <verse label="Ps 32:6">verbo Domini caeli firmati sunt et spiritu oris eius omnis virtus eorum</verse>
    <verse label="Ps 32:7">congregans sicut in utre aquas maris ponens in thesauris abyssos</verse>
    <verse label="Ps 32:8">timeat Dominum omnis terra ab eo autem commoveantur omnes inhabitantes orbem</verse>
    <verse label="Ps 32:9">quoniam ipse dixit et facta sunt ipse mandavit et creata sunt</verse>
    <verse label="Ps 32:10">Dominus dissipat consilia gentium reprobat autem cogitationes populorum %et reprobat consilia principum;</verse>
    <verse label="Ps 32:11">consilium autem Domini in aeternum manet cogitationes cordis eius in generatione et generationem</verse>
    <verse label="Ps 32:12">beata gens cuius est Dominus Deus eius populus quem elegit in hereditatem sibi</verse>
    <verse label="Ps 32:13">de caelo respexit Dominus vidit omnes filios hominum</verse>
    <verse label="Ps 32:14">de praeparato habitaculo suo respexit super omnes qui habitant terram</verse>
    <verse label="Ps 32:15">qui finxit singillatim corda eorum qui intellegit omnia opera illorum</verse>
    <verse label="Ps 32:16">non salvatur rex per multam virtutem et gigans non salvabitur in multitudine virtutis suae</verse>
    <verse label="Ps 32:17">fallax equus ad salutem in abundantia autem virtutis suae non salvabitur</verse>
    <verse label="Ps 32:18">ecce oculi Domini super metuentes eum qui sperant super misericordia eius</verse>
    <verse label="Ps 32:19">ut eruat a morte animas eorum et alat eos in fame</verse>
    <verse label="Ps 32:20">anima nostra sustinet Dominum quoniam adiutor et protector noster est</verse>
    <verse label="Ps 32:21">quia in eo laetabitur cor nostrum et in nomine sancto eius speravimus</verse>
    <verse label="Ps 32:22">fiat misericordia tua Domine super nos quemadmodum speravimus in te</verse>
    <verse label="Ps 33:1">David cum inmutavit vultum suum coram Abimelech et dimisit eum et abiit</verse>
    <verse label="Ps 33:2">benedicam Dominum in omni tempore semper laus eius in ore meo</verse>
    <verse label="Ps 33:3">in Domino laudabitur anima mea audiant mansueti et laetentur</verse>
    <verse label="Ps 33:4">magnificate Dominum mecum et exaltemus nomen eius in id ipsum</verse>
    <verse label="Ps 33:5">exquisivi Dominum et exaudivit me et ex omnibus tribulationibus meis eripuit me</verse>
    <verse label="Ps 33:6">accedite ad eum et inluminamini et facies vestrae non confundentur</verse>
    <verse label="Ps 33:7">iste pauper clamavit et Dominus exaudivit %eum; et de omnibus tribulationibus eius salvavit eum</verse>
    <verse label="Ps 33:8">vallabit angelus Domini in circuitu timentium eum et eripiet eos</verse>
    <verse label="Ps 33:9">gustate et videte quoniam suavis est Dominus beatus vir qui sperat in eo</verse>
    <verse label="Ps 33:10">timete Dominum %omnes; sancti eius quoniam non est inopia timentibus eum</verse>
    <verse label="Ps 33:11">divites eguerunt et esurierunt inquirentes autem Dominum non minuentur omni bono diapsalma</verse>
    <verse label="Ps 33:12">venite filii audite me timorem Domini docebo vos</verse>
    <verse label="Ps 33:13">quis est homo qui vult vitam cupit videre dies bonos</verse>
    <verse label="Ps 33:14">prohibe linguam tuam a malo et labia tua ne loquantur dolum</verse>
    <verse label="Ps 33:15">deverte a malo et fac bonum inquire pacem et persequere eam</verse>
    <verse label="Ps 33:16">oculi Domini super iustos et aures eius in precem eorum</verse>
    <verse label="Ps 33:17">facies Domini super facientes mala ut perdat de terra memoriam eorum</verse>
    <verse label="Ps 33:18">clamaverunt iusti et Dominus exaudivit et ex omnibus tribulationibus eorum liberavit eos</verse>
    <verse label="Ps 33:19">iuxta est Dominus his qui tribulato sunt corde et humiles spiritu salvabit</verse>
    <verse label="Ps 33:20">multae tribulationes iustorum et de omnibus his liberavit eos</verse>
    <verse label="Ps 33:21">Dominus custodit omnia ossa eorum unum ex his non conteretur</verse>
    <verse label="Ps 33:22">mors peccatorum pessima et qui oderunt iustum delinquent</verse>
    <verse label="Ps 33:23">redimet Dominus animas servorum suorum et non delinquent omnes qui sperant in eum</verse>
    <verse label="Ps 34:1">huic David iudica Domine nocentes me expugna expugnantes me</verse>
    <verse label="Ps 34:2">adprehende arma et scutum et exsurge in adiutorium mihi</verse>
    <verse label="Ps 34:3">effunde frameam et conclude adversus eos qui persequuntur me dic animae meae salus tua ego sum</verse>
    <verse label="Ps 34:4">confundantur et revereantur quaerentes animam meam avertantur retrorsum et confundantur cogitantes mihi mala</verse>
    <verse label="Ps 34:5">fiant tamquam pulvis ante faciem venti et angelus Domini coartans eos</verse>
    <verse label="Ps 34:6">fiat via illorum tenebrae et lubricum et angelus Domini persequens eos</verse>
    <verse label="Ps 34:7">quoniam gratis absconderunt mihi interitum laquei sui supervacue exprobraverunt animam meam</verse>
    <verse label="Ps 34:8">veniat illi laqueus quem ignorat et captio quam abscondit conprehendat eum et in laqueo cadat in ipso</verse>
    <verse label="Ps 34:9">anima autem mea exultabit in Domino delectabitur super salutari suo</verse>
    <verse label="Ps 34:10">omnia ossa mea dicent Domine quis similis tui eripiens inopem de manu fortiorum eius egenum et pauperem a diripientibus eum</verse>
    <verse label="Ps 34:11">surgentes testes iniqui quae ignorabam interrogabant me</verse>
    <verse label="Ps 34:12">retribuebant mihi mala pro bonis sterilitatem animae meae</verse>
    <verse label="Ps 34:13">ego autem cum mihi molesti essent induebar cilicio humiliabam in ieiunio animam meam et oratio mea in sinum meum convertetur</verse>
    <verse label="Ps 34:14">quasi proximum quasi fratrem nostrum sic conplacebam quasi lugens et contristatus sic humiliabar</verse>
    <verse label="Ps 34:15">et adversum me laetati sunt et convenerunt congregata sunt super me flagella et ignoravi</verse>
    <verse label="Ps 34:16">dissipati sunt nec conpuncti temptaverunt me subsannaverunt me subsannatione frenduerunt super me dentibus suis</verse>
    <verse label="Ps 34:17">Domine quando respicies restitue animam meam a malignitate eorum a leonibus unicam meam</verse>
    <verse label="Ps 34:18">confitebor tibi in ecclesia magna in populo gravi laudabo te</verse>
    <verse label="Ps 34:19">non supergaudeant mihi qui adversantur mihi inique qui oderunt me gratis et annuunt oculis</verse>
    <verse label="Ps 34:20">quoniam mihi quidem pacifice loquebantur et in iracundia terrae loquentes; dolos cogitabant</verse>
    <verse label="Ps 34:21">et dilataverunt super me os suum dixerunt euge euge viderunt oculi nostri</verse>
    <verse label="Ps 34:22">vidisti Domine ne sileas Domine ne discedas a me</verse>
    <verse label="Ps 34:23">exsurge et intende iudicio meo Deus meus et Dominus meus in causam meam</verse>
    <verse label="Ps 34:24">iudica me secundum iustitiam tuam Domine Deus meus et non supergaudeant mihi</verse>
    <verse label="Ps 34:25">non dicant in cordibus suis euge euge animae nostrae nec dicant devoravimus eum</verse>
    <verse label="Ps 34:26">erubescant et revereantur simul qui gratulantur malis meis induantur confusione et reverentia qui magna loquuntur super me</verse>
    <verse label="Ps 34:27">exultent et laetentur qui volunt iustitiam meam et dicant semper magnificetur Dominus qui volunt pacem servi eius</verse>
    <verse label="Ps 34:28">et lingua mea meditabitur iustitiam tuam tota die laudem tuam</verse>
    <verse label="Ps 35:1">in finem servo Domini David</verse>
    <verse label="Ps 35:2">dixit iniustus ut delinquat in semet ipso non est timor Dei ante oculos eius</verse>
    <verse label="Ps 35:3">quoniam dolose egit in conspectu eius ut inveniatur iniquitas eius ad odium</verse>
    <verse label="Ps 35:4">verba oris eius iniquitas et dolus noluit intellegere ut bene ageret</verse>
    <verse label="Ps 35:5">iniquitatem meditatus est in cubili suo adstetit omni viae non bonae malitiam autem non odivit</verse>
    <verse label="Ps 35:6">Domine in caelo misericordia tua et veritas tua usque ad nubes</verse>
    <verse label="Ps 35:7">iustitia tua sicut montes Dei iudicia tua abyssus multa homines et iumenta salvabis Domine</verse>
    <verse label="Ps 35:8">quemadmodum multiplicasti misericordiam tuam Deus filii autem hominum in tegmine alarum tuarum sperabunt</verse>
    <verse label="Ps 35:9">inebriabuntur ab ubertate domus tuae et torrente voluntatis tuae potabis eos</verse>
    <verse label="Ps 35:10">quoniam apud te fons vitae in lumine tuo videbimus lumen</verse>
    <verse label="Ps 35:11">praetende misericordiam tuam scientibus te et iustitiam tuam his qui recto sunt corde</verse>
    <verse label="Ps 35:12">non veniat mihi pes superbiae et manus peccatoris non moveat me</verse>
    <verse label="Ps 35:13">ibi ceciderunt qui operantur iniquitatem expulsi sunt nec potuerunt stare</verse>
    <verse label="Ps 36:1">ipsi David noli aemulari in malignantibus neque zelaveris facientes iniquitatem</verse>
    <verse label="Ps 36:2">quoniam tamquam faenum velociter arescent et quemadmodum holera herbarum cito decident</verse>
    <verse label="Ps 36:3">spera in Domino et fac bonitatem et inhabita terram et pasceris in divitiis eius</verse>
    <verse label="Ps 36:4">delectare in Domino et dabit tibi petitiones cordis tui</verse>
    <verse label="Ps 36:5">revela Domino viam tuam et spera in eum et ipse faciet</verse>
    <verse label="Ps 36:6">et educet quasi lumen iustitiam tuam et iudicium tuum tamquam meridiem</verse>
    <verse label="Ps 36:7">subditus esto Domino et ora eum noli aemulari in eo qui prosperatur in via sua in homine faciente iniustitias</verse>
    <verse label="Ps 36:8">desine ab ira et derelinque furorem noli aemulari ut maligneris</verse>
    <verse label="Ps 36:9">quoniam qui malignantur exterminabuntur sustinentes autem Dominum ipsi hereditabunt terram</verse>
    <verse label="Ps 36:10">et adhuc pusillum et non erit peccator et quaeres locum eius et non invenies</verse>
    <verse label="Ps 36:11">mansueti autem hereditabunt terram et delectabuntur in multitudine pacis</verse>
    <verse label="Ps 36:12">observabit peccator iustum et stridebit super eum dentibus suis</verse>
    <verse label="Ps 36:13">Dominus autem inridebit eum quia prospicit quoniam veniet dies eius</verse>
    <verse label="Ps 36:14">gladium evaginaverunt peccatores intenderunt arcum suum ut decipiant pauperem et inopem ut trucident rectos corde</verse>
    <verse label="Ps 36:15">gladius eorum intret in corda ipsorum et arcus ipsorum confringatur</verse>
    <verse label="Ps 36:16">melius est modicum iusto super divitias peccatorum multas</verse>
    <verse label="Ps 36:17">quoniam brachia peccatorum conterentur confirmat autem iustos Dominus</verse>
    <verse label="Ps 36:18">novit Dominus dies inmaculatorum et hereditas eorum in aeternum erit</verse>
    <verse label="Ps 36:19">non confundentur in tempore malo et in diebus famis saturabuntur</verse>
    <verse label="Ps 36:20">quia peccatores peribunt inimici vero Domini mox honorificati fuerint et exaltati deficientes quemadmodum fumus defecerunt</verse>
    <verse label="Ps 36:21">mutuabitur peccator et non solvet iustus autem miseretur et tribuet</verse>
    <verse label="Ps 36:22">quia benedicentes ei hereditabunt terram maledicentes autem ei disperibunt</verse>
    <verse label="Ps 36:23">apud Dominum gressus hominis dirigentur et viam eius volet</verse>
    <verse label="Ps 36:24">cum ceciderit non conlidetur quia Dominus subponit manum suam</verse>
    <verse label="Ps 36:25">iunior fui et senui et non vidi iustum derelictum nec semen eius quaerens panes</verse>
    <verse label="Ps 36:26">tota die miseretur et commodat et semen illius in benedictione erit</verse>
    <verse label="Ps 36:27">declina a malo et fac bonum et inhabita in saeculum saeculi</verse>
    <verse label="Ps 36:28">quia Dominus amat iudicium et non derelinquet sanctos suos in aeternum conservabuntur iniusti punientur et semen impiorum peribit</verse>
    <verse label="Ps 36:29">iusti autem hereditabunt terram et inhabitabunt in saeculum %saeculi; super eam</verse>
    <verse label="Ps 36:30">os iusti meditabitur sapientiam et lingua eius loquetur iudicium</verse>
    <verse label="Ps 36:31">lex Dei eius in corde ipsius et non subplantabuntur gressus eius</verse>
    <verse label="Ps 36:32">considerat peccator iustum et quaerit mortificare eum</verse>
    <verse label="Ps 36:33">Dominus autem non derelinquet eum in manus eius nec damnabit eum cum iudicabitur illi</verse>
    <verse label="Ps 36:34">expecta Dominum et custodi viam eius et exaltabit te ut hereditate capias terram cum perierint peccatores videbis</verse>
    <verse label="Ps 36:35">vidi impium superexaltatum et elevatum sicut cedros Libani</verse>
    <verse label="Ps 36:36">et transivi et ecce non erat et quaesivi eum et non est inventus locus eius</verse>
    <verse label="Ps 36:37">custodi innocentiam et vide aequitatem quoniam sunt reliquiae homini pacifico</verse>
    <verse label="Ps 36:38">iniusti autem disperibunt simul reliquiae impiorum peribunt</verse>
    <verse label="Ps 36:39">salus autem iustorum a Domino et protector eorum in tempore tribulationis</verse>
    <verse label="Ps 36:40">et adiuvabit eos Dominus et liberabit eos et eruet eos a peccatoribus et salvabit eos quia speraverunt in eo</verse>
    <verse label="Ps 37:1">psalmus David in rememorationem de sabbato</verse>
    <verse label="Ps 37:2">Domine ne in furore tuo arguas me neque in ira tua corripias me</verse>
    <verse label="Ps 37:3">quoniam sagittae tuae infixae sunt mihi et confirmasti super me manum tuam</verse>
    <verse label="Ps 37:4">non est sanitas carni meae a facie irae tuae non est pax ossibus meis a facie peccatorum meorum</verse>
    <verse label="Ps 37:5">quoniam iniquitates meae supergressae sunt caput meum sicut onus grave gravatae sunt super me</verse>
    <verse label="Ps 37:6">putruerunt et corruptae sunt cicatrices meae a facie insipientiae meae</verse>
    <verse label="Ps 37:7">miser factus sum et curvatus sum usque ad finem tota die contristatus ingrediebar</verse>
    <verse label="Ps 37:8">quoniam lumbi mei impleti sunt inlusionibus et non est sanitas in carne mea</verse>
    <verse label="Ps 37:9">adflictus sum et humiliatus sum nimis rugiebam a gemitu cordis mei</verse>
    <verse label="Ps 37:10">Domine ante te omne desiderium meum et gemitus meus a te non est absconditus</verse>
    <verse label="Ps 37:11">cor meum conturbatum est dereliquit me virtus mea et lumen oculorum meorum et ipsum non est mecum</verse>
    <verse label="Ps 37:12">amici mei et proximi mei adversus me adpropinquaverunt et steterunt et qui iuxta me erant de longe steterunt</verse>
    <verse label="Ps 37:13">et vim faciebant qui quaerebant animam meam et qui inquirebant mala mihi locuti sunt vanitates et dolos tota die meditabantur</verse>
    <verse label="Ps 37:14">ego autem tamquam surdus non audiebam et sicut mutus non aperiens os suum</verse>
    <verse label="Ps 37:15">et factus sum sicut homo non audiens et non habens in ore suo redargutiones</verse>
    <verse label="Ps 37:16">quoniam in te Domine speravi tu exaudies Domine Deus meus</verse>
    <verse label="Ps 37:17">quia dixi nequando supergaudeant mihi inimici mei et dum commoventur pedes mei super me magna locuti sunt</verse>
    <verse label="Ps 37:18">quoniam ego in flagella paratus et dolor meus in conspectu meo semper</verse>
    <verse label="Ps 37:19">quoniam iniquitatem meam adnuntiabo %et; cogitabo pro peccato meo</verse>
    <verse label="Ps 37:20">inimici autem mei vivent et firmati sunt super me et multiplicati sunt qui oderunt me inique</verse>
    <verse label="Ps 37:21">qui retribuunt mala pro bonis detrahebant mihi quoniam sequebar bonitatem</verse>
    <verse label="Ps 37:22">non derelinquas me Domine Deus meus ne discesseris a me</verse>
    <verse label="Ps 37:23">intende in adiutorium meum Domine salutis meae</verse>
    <verse label="Ps 38:1">in finem Idithun canticum David</verse>
    <verse label="Ps 38:2">dixi custodiam vias meas ut non delinquam in lingua mea posui ori meo custodiam cum consisteret peccator adversum me</verse>
    <verse label="Ps 38:3">obmutui et humiliatus sum et silui a bonis et dolor meus renovatus est</verse>
    <verse label="Ps 38:4">concaluit cor meum intra me et in meditatione mea exardescet ignis</verse>
    <verse label="Ps 38:5">locutus sum in lingua mea notum fac mihi Domine finem meum et numerum dierum meorum quis est ut sciam quid desit mihi</verse>
    <verse label="Ps 38:6">ecce mensurabiles posuisti dies meos et substantia mea tamquam nihilum ante te verumtamen universa vanitas omnis homo vivens diapsalma</verse>
    <verse label="Ps 38:7">verumtamen in imagine pertransit homo sed et frustra conturbatur thesaurizat et ignorat cui congregabit ea</verse>
    <verse label="Ps 38:8">et nunc quae est expectatio mea nonne Dominus et substantia mea apud te est</verse>
    <verse label="Ps 38:9">ab omnibus iniquitatibus meis erue me obprobrium insipienti dedisti me</verse>
    <verse label="Ps 38:10">obmutui %et; non aperui os meum quoniam tu fecisti</verse>
    <verse label="Ps 38:11">amove a me plagas tuas</verse>
    <verse label="Ps 38:12">a fortitudine manus tuae ego defeci in increpationibus propter iniquitatem corripuisti hominem et tabescere fecisti sicut araneam animam eius verumtamen vane %conturbatur; omnis homo diapsalma</verse>
    <verse label="Ps 38:13">exaudi orationem meam Domine et deprecationem meam auribus percipe lacrimas meas ne sileas quoniam advena sum apud te et peregrinus sicut omnes patres mei</verse>
    <verse label="Ps 38:14">remitte mihi ut refrigerer priusquam abeam et amplius non ero</verse>
    <verse label="Ps 39:1">in finem David psalmus</verse>
    <verse label="Ps 39:2">expectans expectavi Dominum et intendit mihi</verse>
    <verse label="Ps 39:3">et exaudivit preces meas et eduxit me de lacu miseriae et de luto fecis et statuit super petram pedes meos et direxit gressus meos</verse>
    <verse label="Ps 39:4">et inmisit in os meum canticum novum carmen Deo nostro videbunt multi et timebunt et sperabunt in Domino</verse>
    <verse label="Ps 39:5">beatus vir cuius est nomen Domini spes ipsius et non respexit in vanitates et insanias falsas</verse>
    <verse label="Ps 39:6">multa fecisti tu Domine Deus meus mirabilia tua et cogitationibus tuis non est qui similis sit tibi adnuntiavi et locutus sum multiplicati sunt super numerum</verse>
    <verse label="Ps 39:7">sacrificium et oblationem noluisti aures autem perfecisti mihi holocaustum et pro peccato non postulasti</verse>
    <verse label="Ps 39:8">tunc dixi ecce venio in capite libri scriptum est de me</verse>
    <verse label="Ps 39:9">ut facerem voluntatem tuam Deus meus volui et legem tuam in medio cordis mei</verse>
    <verse label="Ps 39:10">adnuntiavi iustitiam in ecclesia magna ecce labia mea non prohibebo Domine tu scisti</verse>
    <verse label="Ps 39:11">iustitiam tuam non abscondi in corde meo veritatem tuam et salutare tuum dixi non abscondi misericordiam tuam et veritatem tuam a concilio multo</verse>
    <verse label="Ps 39:12">tu autem Domine ne longe facias miserationes tuas a me misericordia tua et veritas tua semper susceperunt me</verse>
    <verse label="Ps 39:13">quoniam circumdederunt me mala quorum non est numerus conprehenderunt me iniquitates meae et non potui ut viderem multiplicatae sunt super capillos capitis mei et cor meum dereliquit me</verse>
    <verse label="Ps 39:14">conplaceat tibi Domine ut eruas me Domine ad adiuvandum me respice</verse>
    <verse label="Ps 39:15">confundantur et revereantur simul qui quaerunt animam meam ut auferant eam convertantur retrorsum et revereantur qui volunt mihi mala</verse>
    <verse label="Ps 39:16">ferant confestim confusionem suam qui dicunt mihi euge euge</verse>
    <verse label="Ps 39:17">exultent et laetentur super te omnes quaerentes te et dicant semper magnificetur Dominus qui diligunt salutare tuum</verse>
    <verse label="Ps 39:18">ego autem mendicus sum et pauper Dominus sollicitus est mei adiutor meus et protector meus tu es Deus meus ne tardaveris</verse>
    <verse label="Ps 40:1">in finem psalmus David</verse>
    <verse label="Ps 40:2">beatus qui intellegit super egenum et pauperem in die mala liberabit eum Dominus</verse>
    <verse label="Ps 40:3">Dominus conservet eum et vivificet eum et beatum faciat eum in terra et non tradat eum in animam inimicorum eius</verse>
    <verse label="Ps 40:4">Dominus opem ferat illi super lectum doloris eius universum stratum eius versasti in infirmitate eius</verse>
    <verse label="Ps 40:5">ego dixi Domine miserere mei sana animam meam quoniam peccavi tibi</verse>
    <verse label="Ps 40:6">inimici mei dixerunt mala mihi quando morietur et peribit nomen eius</verse>
    <verse label="Ps 40:7">et si ingrediebatur ut videret vane loquebatur cor eius congregavit iniquitatem sibi egrediebatur foras et loquebatur</verse>
    <verse label="Ps 40:8">in id ipsum adversum me susurrabant omnes inimici mei adversus me cogitabant mala mihi</verse>
    <verse label="Ps 40:9">verbum iniquum constituerunt adversus me numquid qui dormit non adiciet ut resurgat</verse>
    <verse label="Ps 40:10">etenim homo pacis meae in quo speravi qui edebat panes meos magnificavit super me subplantationem</verse>
    <verse label="Ps 40:11">tu autem Domine miserere mei et resuscita me et retribuam eis</verse>
    <verse label="Ps 40:12">in hoc cognovi quoniam voluisti me quoniam non gaudebit inimicus meus super me</verse>
    <verse label="Ps 40:13">me autem propter innocentiam suscepisti et confirmasti me in conspectu tuo in aeternum</verse>
    <verse label="Ps 40:14">benedictus Dominus Deus Israhel a saeculo et in saeculum fiat fiat</verse>
    <verse label="Ps 41:1">in finem in intellectum filiis Core</verse>
    <verse label="Ps 41:2">quemadmodum desiderat cervus ad fontes aquarum ita desiderat anima mea ad te Deus</verse>
    <verse label="Ps 41:3">sitivit anima mea ad Deum fortem; vivum quando veniam et parebo ante faciem Dei</verse>
    <verse label="Ps 41:4">fuerunt mihi lacrimae meae panis die ac nocte dum dicitur mihi cotidie ubi est Deus tuus</verse>
    <verse label="Ps 41:5">haec recordatus sum et effudi in me animam meam quoniam transibo in loco tabernaculi admirabilis usque ad domum Dei in voce exultationis et confessionis sonus epulantis</verse>
    <verse label="Ps 41:6">quare tristis es anima mea et quare conturbas me spera in Deo quoniam confitebor illi salutare vultus mei</verse>
    <verse label="Ps 41:7">Deus meus ad me ipsum anima mea conturbata est propterea memor ero tui de terra Iordanis et Hermoniim a monte modico</verse>
    <verse label="Ps 41:8">abyssus ad; abyssum invocat in voce cataractarum tuarum omnia excelsa tua et fluctus tui super me transierunt</verse>
    <verse label="Ps 41:9">in die mandavit Dominus misericordiam suam et nocte canticum eius apud me oratio Deo vitae meae</verse>
    <verse label="Ps 41:10">dicam Deo susceptor meus es quare oblitus es mei quare contristatus incedo dum adfligit me inimicus</verse>
    <verse label="Ps 41:11">dum confringuntur ossa mea exprobraverunt mihi qui tribulant me dum dicunt mihi per singulos dies ubi est Deus tuus</verse>
    <verse label="Ps 41:12">quare tristis es anima mea et quare conturbas me spera in Deum quoniam adhuc; confitebor illi salutare vultus mei et; Deus meus</verse>
    <verse label="Ps 42:1">psalmus David iudica me Deus et discerne causam meam de gente non sancta ab homine iniquo et doloso erue me</verse>
    <verse label="Ps 42:2">quia tu es Deus fortitudo mea quare me reppulisti quare tristis incedo dum adfligit me inimicus</verse>
    <verse label="Ps 42:3">emitte lucem tuam et veritatem tuam ipsa me deduxerunt et adduxerunt in montem sanctum tuum et in tabernacula tua</verse>
    <verse label="Ps 42:4">et introibo ad altare Dei ad Deum qui laetificat iuventutem meam confitebor tibi in cithara Deus Deus meus</verse>
    <verse label="Ps 42:5">quare tristis es anima mea et quare conturbas me spera in Deum quoniam adhuc; confitebor illi salutare vultus mei et; Deus meus</verse>
    <verse label="Ps 43:1">in finem filiis Core ad intellectum</verse>
    <verse label="Ps 43:2">Deus auribus nostris audivimus patres nostri adnuntiaverunt nobis opus quod operatus es in diebus eorum in diebus antiquis</verse>
    <verse label="Ps 43:3">manus tua gentes disperdit et plantasti eos adflixisti populos et expulisti eos</verse>
    <verse label="Ps 43:4">nec enim in gladio suo possederunt terram et brachium eorum non salvavit eos sed dextera tua et brachium tuum et inluminatio faciei tuae quoniam conplacuisti in eis</verse>
    <verse label="Ps 43:5">tu es ipse rex meus et Deus meus qui mandas salutes Iacob</verse>
    <verse label="Ps 43:6">in te inimicos nostros ventilabimus cornu et in nomine tuo spernemus insurgentes in nobis</verse>
    <verse label="Ps 43:7">non enim in arcu meo sperabo et gladius meus non salvabit me</verse>
    <verse label="Ps 43:8">salvasti enim nos de adfligentibus nos et odientes nos confudisti</verse>
    <verse label="Ps 43:9">in Deo laudabimur tota die et in nomine tuo confitebimur in saeculum diapsalma</verse>
    <verse label="Ps 43:10">nunc autem reppulisti et confudisti nos et non egredieris in virtutibus nostris</verse>
    <verse label="Ps 43:11">avertisti nos retrorsum post inimicos nostros et qui oderunt nos diripiebant sibi</verse>
    <verse label="Ps 43:12">dedisti nos tamquam oves escarum et in gentibus dispersisti nos</verse>
    <verse label="Ps 43:13">vendidisti populum tuum sine pretio et non fuit multitudo in commutationibus nostris</verse>
    <verse label="Ps 43:14">posuisti nos obprobrium vicinis nostris subsannationem et derisum his qui in circuitu nostro</verse>
    <verse label="Ps 43:15">posuisti nos in similitudinem gentibus commotionem capitis in populis</verse>
    <verse label="Ps 43:16">tota die verecundia mea contra me est et confusio faciei meae cooperuit me</verse>
    <verse label="Ps 43:17">a voce exprobrantis et obloquentis a facie inimici et persequentis</verse>
    <verse label="Ps 43:18">haec omnia venerunt super nos nec obliti sumus te et inique non egimus in testamento tuo</verse>
    <verse label="Ps 43:19">et non recessit retrorsum cor nostrum et declinasti semitas nostras a via tua</verse>
    <verse label="Ps 43:20">quoniam humiliasti nos in loco adflictionis et cooperuit nos umbra mortis</verse>
    <verse label="Ps 43:21">si obliti sumus nomen Dei nostri et %si; expandimus manus nostras ad deum alienum</verse>
    <verse label="Ps 43:22">nonne Deus requiret ista ipse enim novit abscondita cordis quoniam propter te mortificamur omni die aestimati sumus sicut oves occisionis</verse>
    <verse label="Ps 43:23">exsurge quare dormis Domine exsurge %et; ne repellas in finem</verse>
    <verse label="Ps 43:24">quare faciem tuam avertis oblivisceris inopiae nostrae et tribulationis nostrae</verse>
    <verse label="Ps 43:25">quoniam humiliata est in pulvere anima nostra conglutinatus est in terra venter noster</verse>
    <verse label="Ps 43:26">exsurge adiuva nos et redime nos propter nomen tuum</verse>
    <verse label="Ps 44:1">in finem pro his qui commutabuntur filiis Core ad intellectum canticum pro dilecto</verse>
    <verse label="Ps 44:2">eructavit cor meum verbum bonum dico ego opera mea regi lingua mea calamus scribae velociter scribentis</verse>
    <verse label="Ps 44:3">speciosus forma prae filiis hominum diffusa est gratia in labiis tuis propterea benedixit te Deus in aeternum</verse>
    <verse label="Ps 44:4">accingere gladio tuo super femur tuum potentissime</verse>
    <verse label="Ps 44:5">specie tua et pulchritudine tua et intende prospere procede et regna propter veritatem et mansuetudinem et iustitiam et deducet te mirabiliter dextera tua</verse>
    <verse label="Ps 44:6">sagittae tuae acutae populi sub te cadent in corde inimicorum regis</verse>
    <verse label="Ps 44:7">sedis tua Deus in saeculum saeculi virga directionis virga regni tui</verse>
    <verse label="Ps 44:8">dilexisti iustitiam et odisti iniquitatem propterea unxit te Deus Deus tuus oleo laetitiae prae consortibus tuis</verse>
    <verse label="Ps 44:9">murra et gutta et cassia a vestimentis tuis a domibus eburneis ex quibus delectaverunt te</verse>
    <verse label="Ps 44:10">filiae regum in honore tuo adstetit regina a dextris tuis in vestitu deaurato circumdata varietate</verse>
    <verse label="Ps 44:11">audi filia et vide et inclina aurem tuam et obliviscere populum tuum et domum patris tui</verse>
    <verse label="Ps 44:12">et concupiscet rex decorem tuum quoniam ipse est dominus tuus et adorabunt eum</verse>
    <verse label="Ps 44:13">et; filiae Tyri in muneribus vultum tuum deprecabuntur divites plebis</verse>
    <verse label="Ps 44:14">omnis gloria eius filiae regis ab intus in fimbriis aureis</verse>
    <verse label="Ps 44:15">circumamicta varietatibus adducentur regi virgines post eam proximae eius adferentur tibi</verse>
    <verse label="Ps 44:16">adferentur in laetitia et exultatione adducentur in templum regis</verse>
    <verse label="Ps 44:17">pro patribus tuis nati sunt tibi filii constitues eos principes super omnem terram</verse>
    <verse label="Ps 44:18">memor ero nominis tui in omni generatione et generatione propterea populi confitebuntur tibi in aeternum et in saeculum saeculi</verse>
    <verse label="Ps 45:1">in finem pro filiis Core pro arcanis psalmus</verse>
    <verse label="Ps 45:2">Deus noster refugium et virtus adiutor in tribulationibus quae invenerunt nos nimis</verse>
    <verse label="Ps 45:3">propterea non timebimus dum turbabitur terra et transferentur montes in cor maris</verse>
    <verse label="Ps 45:4">sonaverunt et turbatae sunt aquae eorum conturbati sunt montes in fortitudine eius diapsalma</verse>
    <verse label="Ps 45:5">fluminis impetus laetificat civitatem Dei sanctificavit tabernaculum suum Altissimus</verse>
    <verse label="Ps 45:6">Deus in medio eius non commovebitur adiuvabit eam Deus mane diluculo</verse>
    <verse label="Ps 45:7">conturbatae sunt gentes inclinata sunt regna dedit vocem suam mota est terra</verse>
    <verse label="Ps 45:8">Dominus virtutum nobiscum susceptor noster Deus Iacob diapsalma</verse>
    <verse label="Ps 45:9">venite et videte opera Domini quae posuit prodigia super terram</verse>
    <verse label="Ps 45:10">auferens bella usque ad finem terrae arcum conteret et confringet arma et scuta conburet in igne</verse>
    <verse label="Ps 45:11">vacate et videte quoniam ego sum Deus exaltabor in gentibus exaltabor in terra</verse>
    <verse label="Ps 45:12">Dominus virtutum nobiscum susceptor noster Deus Iacob</verse>
    <verse label="Ps 46:1">in finem pro filiis Core psalmus</verse>
    <verse label="Ps 46:2">omnes gentes plaudite manibus iubilate Deo in voce exultationis</verse>
    <verse label="Ps 46:3">quoniam Dominus excelsus terribilis rex magnus super omnem terram</verse>
    <verse label="Ps 46:4">subiecit populos nobis et gentes sub pedibus nostris</verse>
    <verse label="Ps 46:5">elegit nobis hereditatem suam speciem Iacob quam dilexit diapsalma</verse>
    <verse label="Ps 46:6">ascendit Deus in iubilo Dominus in voce tubae</verse>
    <verse label="Ps 46:7">psallite Deo nostro psallite psallite regi nostro psallite</verse>
    <verse label="Ps 46:8">quoniam rex omnis terrae Deus psallite sapienter</verse>
    <verse label="Ps 46:9">regnavit Deus super gentes Deus sedit super sedem sanctam suam</verse>
    <verse label="Ps 46:10">principes populorum congregati sunt cum Deo Abraham quoniam Dei fortes terrae vehementer elevati sunt</verse>
    <verse label="Ps 47:1">canticum psalmi filiis Core secunda sabbati</verse>
    <verse label="Ps 47:2">magnus Dominus et laudabilis nimis in civitate Dei nostri in monte sancto eius</verse>
    <verse label="Ps 47:3">fundatur exultatione universae terrae montes Sion latera aquilonis civitas regis magni</verse>
    <verse label="Ps 47:4">Deus in domibus eius cognoscitur cum suscipiet eam</verse>
    <verse label="Ps 47:5">quoniam ecce reges congregati sunt convenerunt in unum</verse>
    <verse label="Ps 47:6">ipsi videntes sic admirati sunt conturbati sunt commoti sunt</verse>
    <verse label="Ps 47:7">tremor adprehendit eos ibi dolores ut parturientis</verse>
    <verse label="Ps 47:8">in spiritu vehementi conteres naves Tharsis</verse>
    <verse label="Ps 47:9">sicut audivimus sic vidimus in civitate Domini virtutum in civitate Dei nostri Deus fundavit eam in aeternum diapsalma</verse>
    <verse label="Ps 47:10">suscepimus Deus misericordiam tuam in medio templi tui</verse>
    <verse label="Ps 47:11">secundum nomen tuum Deus sic et laus tua in fines terrae iustitia plena est dextera tua</verse>
    <verse label="Ps 47:12">laetetur mons Sion exultent filiae Iudaeae propter iudicia tua %Domine;</verse>
    <verse label="Ps 47:13">circumdate Sion et conplectimini eam narrate in turribus eius</verse>
    <verse label="Ps 47:14">ponite corda vestra in virtute eius et distribuite domus eius ut enarretis in progeniem alteram</verse>
    <verse label="Ps 47:15">quoniam hic est Deus Deus noster in aeternum et in saeculum saeculi ipse reget nos in saecula</verse>
    <verse label="Ps 48:1">in finem filiis Core psalmus</verse>
    <verse label="Ps 48:2">audite haec omnes gentes auribus percipite omnes qui habitatis orbem</verse>
    <verse label="Ps 48:3">quique terriginae et filii hominum in unum dives et pauper</verse>
    <verse label="Ps 48:4">os meum loquetur sapientiam et meditatio cordis mei prudentiam</verse>
    <verse label="Ps 48:5">inclinabo in parabolam aurem meam aperiam in psalterio propositionem meam</verse>
    <verse label="Ps 48:6">cur timebo in die malo iniquitas calcanei mei circumdabit me</verse>
    <verse label="Ps 48:7">qui confidunt in virtute sua et in multitudine divitiarum suarum gloriantur</verse>
    <verse label="Ps 48:8">frater non redimit redimet homo non dabit Deo placationem suam</verse>
    <verse label="Ps 48:9">et pretium redemptionis animae suae et laboravit in aeternum</verse>
    <verse label="Ps 48:10">et vivet adhuc; in finem</verse>
    <verse label="Ps 48:11">non videbit interitum cum viderit sapientes morientes simul insipiens et stultus peribunt et relinquent alienis divitias suas</verse>
    <verse label="Ps 48:12">%et; sepulchra eorum domus illorum in aeternum tabernacula eorum in progeniem et progeniem vocaverunt nomina sua in terris suis</verse>
    <verse label="Ps 48:13">et homo cum in honore esset non intellexit conparatus est iumentis insipientibus et similis factus est illis</verse>
    <verse label="Ps 48:14">haec via illorum scandalum ipsis et postea in ore suo conplacebunt diapsalma</verse>
    <verse label="Ps 48:15">sicut oves in inferno positi sunt mors depascet eos et dominabuntur eorum iusti in matutino et auxilium eorum veterescet in inferno a gloria eorum</verse>
    <verse label="Ps 48:16">verumtamen Deus redimet animam meam de manu inferi cum acceperit me diapsalma</verse>
    <verse label="Ps 48:17">ne timueris cum dives factus fuerit homo et cum multiplicata fuerit gloria domus eius</verse>
    <verse label="Ps 48:18">quoniam cum interierit non sumet omnia neque descendet cum eo pone; gloria eius</verse>
    <verse label="Ps 48:19">quia anima eius in vita ipsius benedicetur confitebitur tibi cum benefeceris ei</verse>
    <verse label="Ps 48:20">introibit usque in progenies patrum suorum usque in aeternum non videbit lumen</verse>
    <verse label="Ps 48:21">homo in honore cum esset non intellexit conparatus est iumentis %insipientibus; et similis factus est illis</verse>
    <verse label="Ps 49:1">psalmus Asaph Deus deorum Dominus locutus est et vocavit terram a solis ortu usque ad occasum</verse>
    <verse label="Ps 49:2">ex Sion species decoris eius</verse>
    <verse label="Ps 49:3">Deus manifeste veniet Deus noster et non silebit ignis in conspectu eius exardescet et in circuitu eius tempestas valida</verse>
    <verse label="Ps 49:4">advocabit caelum desursum et terram discernere populum suum</verse>
    <verse label="Ps 49:5">congregate illi sanctos eius qui ordinant testamentum eius super sacrificia</verse>
    <verse label="Ps 49:6">et adnuntiabunt caeli iustitiam eius quoniam Deus iudex est diapsalma</verse>
    <verse label="Ps 49:7">audi populus meus et loquar tibi Israhel et testificabor tibi Deus Deus tuus ego sum</verse>
    <verse label="Ps 49:8">non in sacrificiis tuis arguam te holocausta autem tua in conspectu meo sunt semper</verse>
    <verse label="Ps 49:9">non accipiam de domo tua vitulos neque de gregibus tuis hircos</verse>
    <verse label="Ps 49:10">quoniam meae sunt omnes ferae silvarum iumenta in montibus et boves</verse>
    <verse label="Ps 49:11">cognovi omnia volatilia caeli et pulchritudo agri mecum est</verse>
    <verse label="Ps 49:12">si esuriero non dicam tibi meus est enim orbis terrae et plenitudo eius</verse>
    <verse label="Ps 49:13">numquid manducabo carnes taurorum aut sanguinem hircorum potabo</verse>
    <verse label="Ps 49:14">immola Deo sacrificium laudis et redde Altissimo vota tua</verse>
    <verse label="Ps 49:15">et invoca me in die tribulationis et eruam te et honorificabis me diapsalma</verse>
    <verse label="Ps 49:16">peccatori autem dixit Deus quare tu enarras iustitias meas et adsumis testamentum meum per os tuum</verse>
    <verse label="Ps 49:17">tu vero odisti disciplinam et proiecisti sermones meos retrorsum</verse>
    <verse label="Ps 49:18">si videbas furem currebas cum eo et cum adulteris portionem tuam ponebas</verse>
    <verse label="Ps 49:19">os tuum abundavit malitia et lingua tua concinnabat dolos</verse>
    <verse label="Ps 49:20">sedens adversus fratrem tuum loquebaris et adversus filium matris tuae ponebas scandalum</verse>
    <verse label="Ps 49:21">haec fecisti et tacui existimasti inique quod ero tui similis arguam te et statuam contra faciem tuam</verse>
    <verse label="Ps 49:22">intellegite nunc haec qui obliviscimini Deum nequando rapiat et non sit qui eripiat</verse>
    <verse label="Ps 49:23">sacrificium laudis honorificabit me et illic iter quod ostendam illi salutare Dei</verse>
    <verse label="Ps 50:1">in finem psalmus David</verse>
    <verse label="Ps 50:2">cum venit ad eum Nathan propheta quando intravit ad Bethsabee</verse>
    <verse label="Ps 50:3">miserere mei Deus secundum %magnam; misericordiam tuam %et; secundum multitudinem miserationum tuarum dele iniquitatem meam</verse>
    <verse label="Ps 50:4">amplius lava me ab iniquitate mea et a peccato meo munda me</verse>
    <verse label="Ps 50:5">quoniam iniquitatem meam ego cognosco et peccatum meum contra me est semper</verse>
    <verse label="Ps 50:6">tibi soli peccavi et malum coram te feci ut iustificeris in sermonibus tuis et vincas cum iudicaris</verse>
    <verse label="Ps 50:7">ecce enim in iniquitatibus conceptus sum et in peccatis concepit me mater mea</verse>
    <verse label="Ps 50:8">ecce enim veritatem dilexisti incerta et occulta sapientiae tuae manifestasti mihi</verse>
    <verse label="Ps 50:9">asparges me hysopo et mundabor lavabis me et super nivem dealbabor</verse>
    <verse label="Ps 50:10">auditui meo dabis gaudium et laetitiam exultabunt ossa humiliata</verse>
    <verse label="Ps 50:11">averte faciem tuam a peccatis meis et omnes iniquitates meas dele</verse>
    <verse label="Ps 50:12">cor mundum crea in me Deus et spiritum rectum innova in visceribus meis</verse>
    <verse label="Ps 50:13">ne proicias me a facie tua et spiritum sanctum tuum ne auferas a me</verse>
    <verse label="Ps 50:14">redde mihi laetitiam salutaris tui et spiritu principali confirma me</verse>
    <verse label="Ps 50:15">docebo iniquos vias tuas et impii ad te convertentur</verse>
    <verse label="Ps 50:16">libera me de sanguinibus Deus Deus salutis meae exultabit lingua mea iustitiam tuam</verse>
    <verse label="Ps 50:17">Domine labia mea aperies et os meum adnuntiabit laudem tuam</verse>
    <verse label="Ps 50:18">quoniam si voluisses sacrificium dedissem utique holocaustis non delectaberis</verse>
    <verse label="Ps 50:19">sacrificium Deo spiritus contribulatus cor contritum et humiliatum Deus non spernet</verse>
    <verse label="Ps 50:20">benigne fac Domine in bona voluntate tua Sion et aedificentur muri Hierusalem</verse>
    <verse label="Ps 50:21">tunc acceptabis sacrificium iustitiae oblationes et holocausta tunc inponent super altare tuum vitulos</verse>
    <verse label="Ps 51:1">in finem intellectus David</verse>
    <verse label="Ps 51:2">cum venit Doec Idumeus et adnuntiavit Saul et dixit venit David in domo Achimelech</verse>
    <verse label="Ps 51:3">quid gloriatur in malitia qui potens est iniquitate</verse>
    <verse label="Ps 51:4">tota die iniustitiam cogitavit lingua tua sicut novacula acuta fecisti dolum</verse>
    <verse label="Ps 51:5">dilexisti malitiam super benignitatem iniquitatem magis quam loqui aequitatem diapsalma</verse>
    <verse label="Ps 51:6">dilexisti omnia verba praecipitationis linguam dolosam</verse>
    <verse label="Ps 51:7">propterea Deus destruet te in finem evellet te et emigrabit te de tabernaculo et radicem tuam de terra viventium diapsalma</verse>
    <verse label="Ps 51:8">videbunt iusti et timebunt et super eum ridebunt et dicent</verse>
    <verse label="Ps 51:9">ecce homo qui non posuit Deum adiutorem suum sed speravit in multitudine divitiarum suarum et praevaluit in vanitate sua</verse>
    <verse label="Ps 51:10">ego autem sicut oliva fructifera in domo Dei speravi in misericordia Dei in aeternum et in saeculum saeculi</verse>
    <verse label="Ps 51:11">confitebor tibi in saeculum quia fecisti et expectabo nomen tuum quoniam bonum in conspectu sanctorum tuorum</verse>
    <verse label="Ps 52:1">in finem pro Melech intellegentiae David dixit insipiens in corde suo non est Deus</verse>
    <verse label="Ps 52:2">corrupti sunt et abominabiles facti sunt in iniquitatibus non est qui faciat bonum</verse>
    <verse label="Ps 52:3">Deus de caelo prospexit in filios hominum ut videat si est intellegens %aut; requirens Deum</verse>
    <verse label="Ps 52:4">omnes declinaverunt simul inutiles facti sunt non est qui faciat bonum non est usque ad unum</verse>
    <verse label="Ps 52:5">nonne scient %omnes; qui operantur iniquitatem qui devorant plebem meam ut cibum panis</verse>
    <verse label="Ps 52:6">Deum non invocaverunt illic trepidabunt timore ubi non fuit timor quoniam Deus dissipavit ossa eorum qui hominibus placent confusi sunt quoniam Deus sprevit eos</verse>
    <verse label="Ps 52:7">quis dabit ex Sion salutare Israhel dum convertit Deus captivitatem plebis suae exultabit Iacob et laetabitur Israhel</verse>
    <verse label="Ps 53:1">in finem in carminibus intellectus David</verse>
    <verse label="Ps 53:2">cum venissent Ziphei et dixissent ad Saul nonne David absconditus est apud nos</verse>
    <verse label="Ps 53:3">Deus in nomine tuo salvum me fac et in virtute tua iudica me</verse>
    <verse label="Ps 53:4">Deus exaudi orationem meam auribus percipe verba oris mei</verse>
    <verse label="Ps 53:5">quoniam alieni insurrexerunt adversum me et fortes quaesierunt animam meam non proposuerunt Deum ante conspectum suum diapsalma</verse>
    <verse label="Ps 53:6">ecce enim Deus adiuvat me Dominus susceptor animae meae</verse>
    <verse label="Ps 53:7">avertet mala inimicis meis in veritate tua disperde illos</verse>
    <verse label="Ps 53:8">voluntarie sacrificabo tibi confitebor nomini tuo Domine quoniam bonum</verse>
    <verse label="Ps 53:9">quoniam ex omni tribulatione eripuisti me et super inimicos meos despexit oculus meus</verse>
    <verse label="Ps 54:1">in finem in carminibus intellectus David</verse>
    <verse label="Ps 54:2">exaudi Deus orationem meam et ne despexeris deprecationem meam</verse>
    <verse label="Ps 54:3">intende mihi et exaudi me contristatus sum in exercitatione mea et conturbatus sum</verse>
    <verse label="Ps 54:4">a voce inimici et a tribulatione peccatoris quoniam declinaverunt in me iniquitatem et in ira molesti erant mihi</verse>
    <verse label="Ps 54:5">cor meum conturbatum est in me et formido mortis cecidit super me</verse>
    <verse label="Ps 54:6">timor et tremor venit super me et contexit me tenebra</verse>
    <verse label="Ps 54:7">et dixi quis dabit mihi pinnas sicut columbae et volabo et requiescam</verse>
    <verse label="Ps 54:8">ecce elongavi fugiens et mansi in solitudine diapsalma</verse>
    <verse label="Ps 54:9">expectabam eum qui salvum me fecit a pusillanimitate spiritus et a tempestate</verse>
    <verse label="Ps 54:10">praecipita Domine divide linguas eorum quoniam vidi iniquitatem et contradictionem in civitate</verse>
    <verse label="Ps 54:11">die et nocte circumdabit eam super muros eius et iniquitas et labor in medio eius</verse>
    <verse label="Ps 54:12">et iniustitia et non defecit de plateis eius usura et dolus</verse>
    <verse label="Ps 54:13">quoniam si inimicus maledixisset mihi sustinuissem utique et si is qui oderat me super me magna locutus fuisset abscondissem me forsitan ab eo</verse>
    <verse label="Ps 54:14">tu vero homo unianimis dux meus et notus meus</verse>
    <verse label="Ps 54:15">qui simul mecum dulces capiebas cibos in domo Dei ambulavimus cum consensu</verse>
    <verse label="Ps 54:16">veniat mors super illos et descendant in infernum viventes quoniam nequitiae in habitaculis eorum in medio eorum</verse>
    <verse label="Ps 54:17">ego %autem; ad Deum clamavi et Dominus salvabit me</verse>
    <verse label="Ps 54:18">vespere et mane et meridie narrabo et adnuntiabo et exaudiet vocem meam</verse>
    <verse label="Ps 54:19">redimet in pace animam meam ab his qui adpropinquant mihi quoniam inter multos erant mecum</verse>
    <verse label="Ps 54:20">exaudiet Deus et humiliabit illos qui est ante saecula diapsalma non enim est illis commutatio et non timuerunt Deum</verse>
    <verse label="Ps 54:21">extendit manum suam in retribuendo contaminaverunt testamentum eius</verse>
    <verse label="Ps 54:22">divisi sunt ab ira vultus eius et adpropinquavit cor illius molliti sunt sermones eius super oleum et ipsi sunt iacula</verse>
    <verse label="Ps 54:23">iacta super Dominum curam tuam et ipse te enutriet non dabit in aeternum fluctuationem iusto</verse>
    <verse label="Ps 54:24">tu vero Deus deduces eos in puteum interitus viri sanguinum et doli non dimidiabunt dies suos ego autem sperabo in te Domine</verse>
    <verse label="Ps 55:1">in finem pro populo qui a sanctis longe factus est David in tituli inscriptione cum tenuerunt eum Allophili in Geth</verse>
    <verse label="Ps 55:2">miserere mei Deus quoniam conculcavit me homo tota die inpugnans tribulavit me</verse>
    <verse label="Ps 55:3">conculcaverunt me inimici mei tota die quoniam multi bellantes adversum me</verse>
    <verse label="Ps 55:4">ab altitudine diei timebo ego vero in te sperabo</verse>
    <verse label="Ps 55:5">in Deo laudabo sermones meos in Deo speravi non timebo quid faciat mihi caro</verse>
    <verse label="Ps 55:6">tota die verba mea execrabantur adversum me omnia consilia eorum in malum</verse>
    <verse label="Ps 55:7">inhabitabunt et abscondent ipsi calcaneum meum observabunt sicut sustinuerunt animam meam</verse>
    <verse label="Ps 55:8">pro nihilo salvos facies illos in ira populos confringes Deus</verse>
    <verse label="Ps 55:9">vitam meam adnuntiavi tibi posuisti lacrimas meas in conspectu tuo sicut et in promissione tua</verse>
    <verse label="Ps 55:10">tunc convertentur inimici mei retrorsum in quacumque die invocavero te ecce cognovi quoniam Deus meus es</verse>
    <verse label="Ps 55:11">in Deo laudabo verbum in Domino laudabo sermonem in Deo speravi non timebo quid faciat mihi homo</verse>
    <verse label="Ps 55:12">in me sunt Deus vota tua; % quae; reddam laudationes tibi</verse>
    <verse label="Ps 55:13">quoniam eripuisti animam meam de morte et pedes meos de lapsu ut placeam coram Deo in lumine viventium</verse>
    <verse label="Ps 56:1">in finem ne disperdas David in tituli inscriptione cum fugeret a facie Saul in spelunca</verse>
    <verse label="Ps 56:2">miserere mei Deus miserere mei quoniam in te confidit anima mea et in umbra alarum tuarum sperabo donec transeat iniquitas</verse>
    <verse label="Ps 56:3">clamabo ad Deum altissimum Deum qui benefecit mihi</verse>
    <verse label="Ps 56:4">misit de caelo et liberavit me dedit in obprobrium conculcantes me diapsalma misit Deus misericordiam suam et veritatem suam</verse>
    <verse label="Ps 56:5">et eripuit animam meam de medio catulorum leonum dormivi conturbatus filii hominum dentes eorum arma et sagittae et lingua eorum gladius acutus</verse>
    <verse label="Ps 56:6">exaltare super caelos Deus et in omnem terram gloria tua</verse>
    <verse label="Ps 56:7">laqueum paraverunt pedibus meis et incurvaverunt animam meam foderunt ante faciem meam foveam et inciderunt in eam diapsalma</verse>
    <verse label="Ps 56:8">paratum cor meum Deus paratum cor meum cantabo et psalmum dicam</verse>
    <verse label="Ps 56:9">exsurge gloria mea exsurge psalterium et cithara exsurgam diluculo</verse>
    <verse label="Ps 56:10">confitebor tibi in populis Domine psalmum dicam tibi in gentibus</verse>
    <verse label="Ps 56:11">quoniam magnificata est usque ad caelos misericordia tua et usque ad nubes veritas tua</verse>
    <verse label="Ps 56:12">exaltare super caelos Deus et super omnem terram gloria tua</verse>
    <verse label="Ps 57:1">in finem ne disperdas David in tituli inscriptione</verse>
    <verse label="Ps 57:2">si vere utique iustitiam loquimini recta iudicate filii hominum</verse>
    <verse label="Ps 57:3">etenim in corde iniquitates operamini in terra iniustitiam manus vestrae concinnant</verse>
    <verse label="Ps 57:4">alienati sunt peccatores a vulva erraverunt ab utero locuti sunt falsa</verse>
    <verse label="Ps 57:5">furor illis secundum similitudinem serpentis sicut aspidis surdae et obturantis aures suas</verse>
    <verse label="Ps 57:6">quae non exaudiet vocem incantantium et venefici incantantis sapienter</verse>
    <verse label="Ps 57:7">Deus conteret dentes eorum in ore ipsorum molas leonum confringet Dominus</verse>
    <verse label="Ps 57:8">ad nihilum devenient tamquam aqua decurrens intendit arcum suum donec infirmentur</verse>
    <verse label="Ps 57:9">sicut cera quae fluit auferentur supercecidit ignis et non viderunt solem</verse>
    <verse label="Ps 57:10">priusquam intellegerent spinae vestrae ramnum sicut viventes sicut in ira absorbet vos</verse>
    <verse label="Ps 57:11">laetabitur iustus cum viderit vindictam manus suas lavabit in sanguine peccatoris</verse>
    <verse label="Ps 57:12">et dicet homo si utique est fructus iusto utique est Deus iudicans eos in terra</verse>
    <verse label="Ps 58:1">in finem ne disperdas David in tituli inscriptione quando misit Saul et custodivit domum eius ut interficeret eum</verse>
    <verse label="Ps 58:2">eripe me de inimicis meis Deus et ab insurgentibus in me libera me</verse>
    <verse label="Ps 58:3">eripe me de operantibus iniquitatem et de viris sanguinum salva me</verse>
    <verse label="Ps 58:4">quia ecce ceperunt animam meam inruerunt in me fortes</verse>
    <verse label="Ps 58:5">neque iniquitas mea neque peccatum meum Domine sine iniquitate cucurri et direxi</verse>
    <verse label="Ps 58:6">exsurge in occursum meum et vide et tu Domine Deus virtutum Deus Israhel intende ad visitandas omnes gentes non miserearis omnibus qui operantur iniquitatem diapsalma</verse>
    <verse label="Ps 58:7">convertentur ad vesperam et famem patientur ut canes et circuibunt civitatem</verse>
    <verse label="Ps 58:8">ecce loquentur in ore suo et gladius in labiis eorum quoniam quis audivit</verse>
    <verse label="Ps 58:9">et tu Domine deridebis eos ad nihilum deduces omnes gentes</verse>
    <verse label="Ps 58:10">fortitudinem meam ad te custodiam quia Deus susceptor meus</verse>
    <verse label="Ps 58:11">Deus meus voluntas eius praeveniet me</verse>
    <verse label="Ps 58:12">Deus ostendet mihi super inimicos meos ne occidas eos nequando obliviscantur populi mei disperge illos in virtute tua et depone eos protector meus Domine</verse>
    <verse label="Ps 58:13">delictum oris eorum sermonem labiorum ipsorum et conprehendantur in superbia sua et de execratione et mendacio adnuntiabuntur</verse>
    <verse label="Ps 58:14">in consummatione in ira consummationis et non erunt et scient quia Deus dominatur Iacob finium terrae diapsalma</verse>
    <verse label="Ps 58:15">convertentur ad vesperam et famem patientur ut canes et circuibunt civitatem</verse>
    <verse label="Ps 58:16">ipsi dispergentur ad manducandum si vero non fuerint saturati et murmurabunt</verse>
    <verse label="Ps 58:17">ego autem cantabo fortitudinem tuam et exultabo mane misericordiam tuam quia factus es susceptor meus et refugium meum in die tribulationis meae</verse>
    <verse label="Ps 58:18">adiutor meus tibi psallam quia Deus susceptor meus es Deus meus misericordia mea</verse>
    <verse label="Ps 59:1">in finem his qui inmutabuntur in tituli inscriptione David in doctrina</verse>
    <verse label="Ps 59:2">cum succendit Syriam Mesopotamiam et Syriam Soba et convertit Ioab et percussit vallem Salinarum duodecim milia</verse>
    <verse label="Ps 59:3">Deus reppulisti nos et destruxisti nos iratus es et misertus es nobis</verse>
    <verse label="Ps 59:4">commovisti terram et turbasti eam sana contritiones eius quia commota est</verse>
    <verse label="Ps 59:5">ostendisti populo tuo dura potasti nos vino conpunctionis</verse>
    <verse label="Ps 59:6">dedisti metuentibus te significationem ut fugiant a facie arcus diapsalma ut liberentur dilecti tui</verse>
    <verse label="Ps 59:7">salvum fac dextera tua et exaudi me</verse>
    <verse label="Ps 59:8">Deus locutus est in sancto suo laetabor et partibor Sicima et convallem tabernaculorum metibor</verse>
    <verse label="Ps 59:9">meus est Galaad et meus %est; Manasses et Effraim fortitudo capitis mei Iuda rex meus</verse>
    <verse label="Ps 59:10">Moab olla spei meae in Idumeam extendam calciamentum meum mihi alienigenae subditi sunt</verse>
    <verse label="Ps 59:11">quis deducet me in civitatem munitam quis deducet me usque in Idumeam</verse>
    <verse label="Ps 59:12">nonne tu Deus qui reppulisti nos et non egredieris Deus in virtutibus nostris</verse>
    <verse label="Ps 59:13">da nobis auxilium de tribulatione et vana salus hominis</verse>
    <verse label="Ps 59:14">in Deo faciemus virtutem et ipse ad nihilum deducet tribulantes nos</verse>
    <verse label="Ps 60:1">in finem in hymnis David</verse>
    <verse label="Ps 60:2">exaudi Deus deprecationem meam intende orationi meae</verse>
    <verse label="Ps 60:3">a finibus terrae ad te clamavi dum anxiaretur cor meum in petra exaltasti me deduxisti me</verse>
    <verse label="Ps 60:4">quia factus es spes mea turris fortitudinis a facie inimici</verse>
    <verse label="Ps 60:5">inhabitabo in tabernaculo tuo in saecula protegar in velamento alarum tuarum diapsalma</verse>
    <verse label="Ps 60:6">quoniam tu Deus meus exaudisti orationem meam dedisti hereditatem timentibus nomen tuum</verse>
    <verse label="Ps 60:7">dies super dies regis adicies annos eius usque in diem generationis et generationis</verse>
    <verse label="Ps 60:8">permanet in aeternum in conspectu Dei misericordiam et veritatem quis requiret eius</verse>
    <verse label="Ps 60:9">sic psalmum dicam nomini tuo in saeculum saeculi ut reddam vota mea de die in diem</verse>
    <verse label="Ps 61:1">in finem pro Idithun psalmus David</verse>
    <verse label="Ps 61:2">nonne Deo subiecta erit anima mea ab ipso enim salutare meum</verse>
    <verse label="Ps 61:3">nam et ipse Deus meus et salutaris meus susceptor meus non movebor amplius</verse>
    <verse label="Ps 61:4">quousque inruitis in hominem interficitis universi vos tamquam parieti inclinato et maceriae depulsae</verse>
    <verse label="Ps 61:5">verumtamen pretium meum cogitaverunt repellere cucurri in siti ore suo benedicebant et corde suo maledicebant diapsalma</verse>
    <verse label="Ps 61:6">verumtamen Deo subiecta esto anima mea quoniam ab ipso patientia mea</verse>
    <verse label="Ps 61:7">quia ipse Deus meus et salvator meus adiutor meus non emigrabo</verse>
    <verse label="Ps 61:8">in Deo salutare meum et gloria mea Deus auxilii mei et spes mea in Deo est</verse>
    <verse label="Ps 61:9">sperate in eo omnis congregatio populi effundite coram illo corda vestra Deus adiutor noster in aeternum</verse>
    <verse label="Ps 61:10">verumtamen vani filii hominum mendaces filii hominum in stateris ut decipiant ipsi de vanitate in id ipsum</verse>
    <verse label="Ps 61:11">nolite sperare in iniquitate et rapinas nolite concupiscere divitiae si affluant nolite cor adponere</verse>
    <verse label="Ps 61:12">semel locutus est Deus duo haec audivi quia potestas Dei</verse>
    <verse label="Ps 61:13">et tibi Domine misericordia quia tu reddes unicuique iuxta opera sua</verse>
    <verse label="Ps 62:1">psalmus David cum esset in deserto Iudaeae</verse>
    <verse label="Ps 62:2">Deus Deus meus ad te de luce vigilo sitivit in te anima mea quam multipliciter tibi caro mea</verse>
    <verse label="Ps 62:3">in terra deserta et invia et inaquosa sic in sancto apparui tibi ut viderem virtutem tuam et gloriam tuam</verse>
    <verse label="Ps 62:4">quoniam melior est misericordia tua super vitas labia mea laudabunt te</verse>
    <verse label="Ps 62:5">sic benedicam te in vita mea in nomine tuo levabo manus meas</verse>
    <verse label="Ps 62:6">sicut adipe et pinguidine repleatur anima mea et labia exultationis laudabit os meum</verse>
    <verse label="Ps 62:7">si memor fui tui super stratum meum in matutinis meditabar in te</verse>
    <verse label="Ps 62:8">quia fuisti adiutor meus et in velamento alarum tuarum exultabo</verse>
    <verse label="Ps 62:9">adhesit anima mea post te me suscepit dextera tua</verse>
    <verse label="Ps 62:10">ipsi vero in vanum quaesierunt animam meam introibunt in inferiora terrae</verse>
    <verse label="Ps 62:11">tradentur in manus gladii partes vulpium erunt</verse>
    <verse label="Ps 62:12">rex vero laetabitur in Deo laudabitur omnis qui iurat in eo quia obstructum est os loquentium iniqua</verse>
    <verse label="Ps 63:1">in finem psalmus David</verse>
    <verse label="Ps 63:2">exaudi Deus orationem meam cum deprecor a timore inimici eripe animam meam</verse>
    <verse label="Ps 63:3">protexisti me a conventu malignantium a multitudine operantium iniquitatem</verse>
    <verse label="Ps 63:4">quia exacuerunt ut gladium linguas suas intenderunt arcum rem amaram</verse>
    <verse label="Ps 63:5">ut sagittent in occultis inmaculatum</verse>
    <verse label="Ps 63:6">subito sagittabunt eum et non timebunt firmaverunt sibi sermonem nequam narraverunt ut absconderent laqueos dixerunt quis videbit eos</verse>
    <verse label="Ps 63:7">scrutati sunt iniquitates defecerunt scrutantes scrutinio accedet homo et cor altum</verse>
    <verse label="Ps 63:8">et exaltabitur Deus sagittae parvulorum factae sunt plagae eorum</verse>
    <verse label="Ps 63:9">et infirmatae sunt contra eos linguae eorum conturbati sunt omnes qui videbant eos</verse>
    <verse label="Ps 63:10">et timuit omnis homo et adnuntiaverunt opera Dei et facta eius intellexerunt</verse>
    <verse label="Ps 63:11">laetabitur iustus in Domino et sperabit in eo et laudabuntur omnes recti corde</verse>
    <verse label="Ps 64:1">in finem psalmus David canticum; Hieremiae et Aggei de verbo peregrinationis quando incipiebant proficisci</verse>
    <verse label="Ps 64:2">te decet hymnus Deus in Sion et tibi reddetur votum in Hierusalem</verse>
    <verse label="Ps 64:3">exaudi orationem ad te omnis caro veniet</verse>
    <verse label="Ps 64:4">verba iniquorum praevaluerunt super nos et impietatibus nostris tu propitiaberis</verse>
    <verse label="Ps 64:5">beatus quem elegisti et adsumpsisti inhabitabit in atriis tuis replebimur in bonis domus tuae sanctum est templum tuum</verse>
    <verse label="Ps 64:6">mirabile in aequitate exaudi nos Deus salutaris noster spes omnium finium terrae et in mari longe</verse>
    <verse label="Ps 64:7">praeparans montes in virtute tua accinctus potentia</verse>
    <verse label="Ps 64:8">qui conturbas profundum maris sonum fluctuum eius turbabuntur gentes</verse>
    <verse label="Ps 64:9">et timebunt qui inhabitant terminos a signis tuis exitus matutini et vespere delectabis</verse>
    <verse label="Ps 64:10">visitasti terram et inebriasti eam multiplicasti locupletare eam flumen Dei repletum est aquis parasti cibum illorum quoniam ita est praeparatio eius</verse>
    <verse label="Ps 64:11">rivos eius inebria multiplica genimina eius in stillicidiis eius laetabitur germinans</verse>
    <verse label="Ps 64:12">benedices coronae anni benignitatis tuae et campi tui replebuntur ubertate</verse>
    <verse label="Ps 64:13">pinguescent speciosa deserti et exultatione colles accingentur</verse>
    <verse label="Ps 64:14">induti sunt arietes ovium et valles abundabunt frumento clamabunt etenim hymnum dicent</verse>
    <verse label="Ps 65:1">in finem canticum psalmi resurrectionis iubilate Deo omnis terra</verse>
    <verse label="Ps 65:2">psalmum dicite nomini eius date gloriam laudi eius</verse>
    <verse label="Ps 65:3">dicite Deo quam terribilia sunt opera tua Domine in multitudine virtutis tuae mentientur tibi inimici tui</verse>
    <verse label="Ps 65:4">omnis terra adorent te et psallant tibi psalmum dicant nomini tuo diapsalma</verse>
    <verse label="Ps 65:5">venite et videte opera Dei terribilis in consiliis super filios hominum</verse>
    <verse label="Ps 65:6">qui convertit mare in aridam in flumine pertransibunt pede ibi laetabimur in ipso</verse>
    <verse label="Ps 65:7">qui dominatur in virtute sua in aeternum oculi eius super gentes respiciunt qui exasperant non exaltentur in semet ipsis diapsalma</verse>
    <verse label="Ps 65:8">benedicite gentes Deum nostrum et auditam facite vocem laudis eius</verse>
    <verse label="Ps 65:9">qui posuit animam meam ad vitam et non dedit in commotionem pedes meos</verse>
    <verse label="Ps 65:10">quoniam probasti nos Deus igne nos examinasti sicut examinatur argentum</verse>
    <verse label="Ps 65:11">induxisti nos in laqueum posuisti tribulationes in dorso nostro</verse>
    <verse label="Ps 65:12">inposuisti homines super capita nostra transivimus per ignem et aquam et eduxisti nos in refrigerium</verse>
    <verse label="Ps 65:13">introibo in domum tuam in holocaustis reddam tibi vota mea</verse>
    <verse label="Ps 65:14">quae distinxerunt labia mea et locutum est os meum in tribulatione mea</verse>
    <verse label="Ps 65:15">holocausta medullata offeram tibi cum incensu arietum offeram tibi boves cum hircis diapsalma</verse>
    <verse label="Ps 65:16">venite audite et narrabo omnes qui timetis Deum quanta fecit animae meae</verse>
    <verse label="Ps 65:17">ad ipsum ore meo clamavi et exaltavi sub lingua mea</verse>
    <verse label="Ps 65:18">iniquitatem si aspexi in corde meo non exaudiat Dominus</verse>
    <verse label="Ps 65:19">propterea exaudivit Deus adtendit voci deprecationis meae</verse>
    <verse label="Ps 65:20">benedictus Deus qui non amovit orationem meam et misericordiam suam a me</verse>
    <verse label="Ps 66:1">in finem in hymnis psalmus cantici</verse>
    <verse label="Ps 66:2">Deus misereatur nostri et benedicat nobis inluminet vultum suum super nos et misereatur nostri diapsalma</verse>
    <verse label="Ps 66:3">ut cognoscamus in terra viam tuam in omnibus gentibus salutare tuum</verse>
    <verse label="Ps 66:4">confiteantur tibi populi Deus confiteantur tibi populi omnes</verse>
    <verse label="Ps 66:5">laetentur et exultent gentes quoniam iudicas populos in aequitate et gentes in terra diriges diapsalma</verse>
    <verse label="Ps 66:6">confiteantur tibi populi Deus confiteantur tibi populi omnes</verse>
    <verse label="Ps 66:7">terra dedit fructum suum benedicat nos Deus Deus noster</verse>
    <verse label="Ps 66:8">benedicat nos Deus et metuant eum omnes fines terrae</verse>
    <verse label="Ps 67:1">in finem David psalmus cantici</verse>
    <verse label="Ps 67:2">exsurgat Deus et dissipentur inimici eius et fugiant qui oderunt eum a facie eius</verse>
    <verse label="Ps 67:3">sicut deficit fumus deficiant sicut fluit cera a facie ignis sic pereant peccatores a facie Dei</verse>
    <verse label="Ps 67:4">et iusti epulentur exultent in conspectu Dei delectentur in laetitia</verse>
    <verse label="Ps 67:5">cantate Deo psalmum dicite nomini eius iter facite ei qui ascendit super occasum Dominus nomen illi et exultate in conspectu eius turbabuntur a facie eius</verse>
    <verse label="Ps 67:6">patris orfanorum et iudicis viduarum Deus in loco sancto suo</verse>
    <verse label="Ps 67:7">Deus inhabitare facit unius moris in domo qui educit vinctos in fortitudine similiter eos qui exasperant qui habitant in sepulchris</verse>
    <verse label="Ps 67:8">Deus cum egredereris in conspectu populi tui cum pertransieris in deserto diapsalma</verse>
    <verse label="Ps 67:9">terra mota est etenim caeli distillaverunt a facie Dei Sinai a facie Dei Israhel</verse>
    <verse label="Ps 67:10">pluviam voluntariam segregabis Deus hereditati tuae et infirmata est tu vero perfecisti eam</verse>
    <verse label="Ps 67:11">animalia tua habitant in ea parasti in dulcedine tua pauperi Deus</verse>
    <verse label="Ps 67:12">Dominus dabit verbum evangelizantibus virtute multa</verse>
    <verse label="Ps 67:13">rex virtutum dilecti dilecti; et speciei domus dividere spolia</verse>
    <verse label="Ps 67:14">si dormiatis inter medios cleros pinnae columbae deargentatae et posteriora dorsi eius in pallore auri</verse>
    <verse label="Ps 67:15">dum discernit Caelestis reges super eam nive dealbabuntur in Selmon</verse>
    <verse label="Ps 67:16">mons Dei mons pinguis mons coagulatus mons pinguis</verse>
    <verse label="Ps 67:17">ut quid suspicamini montes coagulatos mons in quo beneplacitum est Deo habitare in eo etenim Dominus habitabit in finem</verse>
    <verse label="Ps 67:18">currus Dei decem milibus multiplex milia laetantium Dominus in eis in Sina in sancto</verse>
    <verse label="Ps 67:19">ascendisti in altum cepisti captivitatem accepisti dona in hominibus etenim non credentes inhabitare Dominum Deus</verse>
    <verse label="Ps 67:20">benedictus Dominus die cotidie prosperum iter faciet nobis Deus salutarium nostrorum diapsalma</verse>
    <verse label="Ps 67:21">Deus noster Deus salvos faciendi et Domini Domini exitus mortis</verse>
    <verse label="Ps 67:22">verumtamen Deus confringet capita inimicorum suorum verticem capilli perambulantium in delictis suis</verse>
    <verse label="Ps 67:23">dixit Dominus ex Basan convertam convertam in profundis maris</verse>
    <verse label="Ps 67:24">ut intinguatur pes tuus in sanguine lingua canum tuorum ex inimicis ab ipso</verse>
    <verse label="Ps 67:25">viderunt ingressus tui Deus ingressus Dei mei regis mei qui est in sancto</verse>
    <verse label="Ps 67:26">praevenerunt principes coniuncti psallentibus in medio iuvencularum tympanistriarum</verse>
    <verse label="Ps 67:27">in ecclesiis benedicite Deum Dominum de fontibus Israhel</verse>
    <verse label="Ps 67:28">ibi Beniamin adulescentulus in mentis excessu principes Iuda duces eorum principes Zabulon principes Nepthali</verse>
    <verse label="Ps 67:29">manda Deus virtutem tuam confirma Deus hoc quod operatus es nobis</verse>
    <verse label="Ps 67:30">a templo tuo in Hierusalem tibi adferent reges munera</verse>
    <verse label="Ps 67:31">increpa feras harundinis congregatio taurorum in vaccis populorum ut excludant eos qui probati sunt argento dissipa gentes quae bella volunt</verse>
    <verse label="Ps 67:32">venient legati ex Aegypto Aethiopia praeveniet manus eius Deo</verse>
    <verse label="Ps 67:33">regna terrae cantate Deo psallite Domino diapsalma %psallite Deo;</verse>
    <verse label="Ps 67:34">qui ascendit super caelum caeli ad orientem ecce dabit voci suae vocem virtutis</verse>
    <verse label="Ps 67:35">date gloriam Deo super Israhel magnificentia eius et virtus eius in nubibus</verse>
    <verse label="Ps 67:36">mirabilis Deus in sanctis suis Deus Israhel ipse dabit virtutem et fortitudinem plebi suae benedictus Deus</verse>
    <verse label="Ps 68:1">in finem pro his qui commutabuntur David</verse>
    <verse label="Ps 68:2">salvum me fac Deus quoniam intraverunt aquae usque ad animam meam</verse>
    <verse label="Ps 68:3">infixus sum in limum profundi et non est substantia veni in altitudines maris et tempestas demersit me</verse>
    <verse label="Ps 68:4">laboravi clamans raucae factae sunt fauces meae defecerunt oculi mei dum spero in Deum meum</verse>
    <verse label="Ps 68:5">multiplicati sunt super capillos capitis mei qui oderunt me gratis confortati sunt qui persecuti sunt me inimici mei iniuste quae non rapui tunc exsolvebam</verse>
    <verse label="Ps 68:6">Deus tu scis insipientiam meam et delicta mea a te non sunt abscondita</verse>
    <verse label="Ps 68:7">non erubescant in me qui expectant te Domine Domine virtutum non confundantur super me qui quaerunt te Deus Israhel</verse>
    <verse label="Ps 68:8">quoniam propter te sustinui obprobrium operuit confusio faciem meam</verse>
    <verse label="Ps 68:9">extraneus factus sum fratribus meis et peregrinus filiis matris meae</verse>
    <verse label="Ps 68:10">quoniam zelus domus tuae comedit me et obprobria exprobrantium tibi ceciderunt super me</verse>
    <verse label="Ps 68:11">et operui in ieiunio animam meam et factum est in obprobrium mihi</verse>
    <verse label="Ps 68:12">et posui vestimentum meum cilicium et factus sum illis in parabolam</verse>
    <verse label="Ps 68:13">adversum me exercebantur qui sedebant in porta et in me psallebant qui bibebant vinum</verse>
    <verse label="Ps 68:14">ego vero orationem meam ad te Domine tempus beneplaciti Deus in multitudine misericordiae tuae exaudi me in veritate salutis tuae</verse>
    <verse label="Ps 68:15">eripe me de luto ut non infigar liberer ab his qui oderunt me et de profundis aquarum</verse>
    <verse label="Ps 68:16">non me demergat tempestas aquae neque absorbeat me profundum neque urgeat super me puteus os suum</verse>
    <verse label="Ps 68:17">exaudi me Domine quoniam benigna est misericordia tua secundum multitudinem miserationum tuarum respice me</verse>
    <verse label="Ps 68:18">et ne avertas faciem tuam a puero tuo quoniam tribulor velociter exaudi me</verse>
    <verse label="Ps 68:19">intende animae meae et libera eam propter inimicos meos eripe me</verse>
    <verse label="Ps 68:20">tu scis inproperium meum et confusionem et reverentiam meam</verse>
    <verse label="Ps 68:21">in conspectu tuo sunt omnes qui tribulant me inproperium expectavit cor meum et miseriam et sustinui qui simul contristaretur et non fuit et qui consolaretur et non inveni</verse>
    <verse label="Ps 68:22">et dederunt in escam meam fel et in siti mea potaverunt me aceto</verse>
    <verse label="Ps 68:23">fiat mensa eorum coram ipsis in laqueum et in retributiones et in scandalum</verse>
    <verse label="Ps 68:24">obscurentur oculi eorum ne videant et dorsum eorum semper incurva</verse>
    <verse label="Ps 68:25">effunde super eos iram tuam et furor irae tuae conprehendat eos</verse>
    <verse label="Ps 68:26">fiat habitatio eorum deserta et in tabernaculis eorum non sit qui inhabitet</verse>
    <verse label="Ps 68:27">quoniam quem tu percussisti persecuti sunt et super dolorem vulnerum meorum addiderunt</verse>
    <verse label="Ps 68:28">adpone iniquitatem super iniquitatem eorum et non intrent in iustitia tua</verse>
    <verse label="Ps 68:29">deleantur de libro viventium et cum iustis non scribantur</verse>
    <verse label="Ps 68:30">ego sum pauper et dolens salus tua Deus suscepit me</verse>
    <verse label="Ps 68:31">laudabo nomen Dei cum cantico magnificabo eum in laude</verse>
    <verse label="Ps 68:32">et placebit Deo super vitulum novellum cornua producentem et ungulas</verse>
    <verse label="Ps 68:33">videant pauperes et laetentur quaerite Deum et vivet anima vestra</verse>
    <verse label="Ps 68:34">quoniam exaudivit pauperes Dominus et vinctos suos non despexit</verse>
    <verse label="Ps 68:35">laudent illum caeli et terra mare et omnia reptilia in eis</verse>
    <verse label="Ps 68:36">quoniam Deus salvam faciet Sion et aedificabuntur civitates Iudaeae et inhabitabunt ibi et hereditate adquirent eam</verse>
    <verse label="Ps 68:37">et semen servorum eius possidebunt eam et qui diligunt nomen eius habitabunt in ea</verse>
    <verse label="Ps 69:1">in finem David in rememoratione eo quod salvum me fecit Dominus</verse>
    <verse label="Ps 69:2">Deus in adiutorium meum intende Domine ad adiuvandum me festina;</verse>
    <verse label="Ps 69:3">confundantur et revereantur qui quaerunt animam meam</verse>
    <verse label="Ps 69:4">avertantur retrorsum et erubescant qui volunt mihi mala avertantur statim erubescentes qui dicunt %mihi; euge euge</verse>
    <verse label="Ps 69:5">exultent et laetentur in te omnes qui quaerunt te et dicant semper magnificetur Deus qui diligunt salutare tuum</verse>
    <verse label="Ps 69:6">ego vero egenus et pauper Deus adiuva me adiutor meus et liberator meus es tu Domine ne moreris</verse>
    <verse label="Ps 69:7"></verse>
    <verse label="Ps 69:8"></verse>
    <verse label="Ps 69:9"></verse>
    <verse label="Ps 70:1">David psalmus filiorum Ionadab et priorum captivorum in te Domine speravi non confundar in aeternum</verse>
    <verse label="Ps 70:2">in iustitia tua libera me et eripe me inclina ad me aurem tuam et salva me</verse>
    <verse label="Ps 70:3">esto mihi in Deum protectorem et in locum munitum ut salvum me facias quoniam firmamentum meum et refugium meum es tu</verse>
    <verse label="Ps 70:4">Deus meus eripe me de manu peccatoris de manu contra legem agentis et iniqui</verse>
    <verse label="Ps 70:5">quoniam tu es patientia mea Domine Domine spes mea a iuventute mea</verse>
    <verse label="Ps 70:6">in te confirmatus sum ex utero de ventre matris meae tu es protector meus in te cantatio mea semper</verse>
    <verse label="Ps 70:7">tamquam prodigium factus sum multis et tu adiutor fortis</verse>
    <verse label="Ps 70:8">repleatur os meum laude ut cantem gloriam tuam tota die magnitudinem tuam</verse>
    <verse label="Ps 70:9">non proicias me in tempore senectutis cum deficiet virtus mea ne derelinquas me</verse>
    <verse label="Ps 70:10">quia dixerunt inimici mei mihi et qui custodiebant animam meam consilium fecerunt in unum</verse>
    <verse label="Ps 70:11">dicentes Deus dereliquit eum persequimini et conprehendite eum quia non est qui eripiat</verse>
    <verse label="Ps 70:12">Deus ne elongeris a me Deus meus in adiutorium meum respice</verse>
    <verse label="Ps 70:13">confundantur et deficiant detrahentes animae meae operiantur confusione et pudore qui quaerunt mala mihi</verse>
    <verse label="Ps 70:14">ego autem semper sperabo et adiciam super omnem laudem tuam</verse>
    <verse label="Ps 70:15">os meum adnuntiabit iustitiam tuam tota die salutem tuam quoniam non cognovi litteraturam</verse>
    <verse label="Ps 70:16">introibo in potentiam Domini Domine memorabor iustitiae tuae solius</verse>
    <verse label="Ps 70:17">Deus docuisti me ex iuventute mea et usque nunc pronuntiabo mirabilia tua</verse>
    <verse label="Ps 70:18">et usque in senectam et senium Deus ne derelinquas me donec adnuntiem brachium tuum generationi omni quae ventura est potentiam tuam</verse>
    <verse label="Ps 70:19">et iustitiam tuam Deus usque in altissima quae fecisti magnalia Deus quis similis tibi</verse>
    <verse label="Ps 70:20">quantas ostendisti mihi tribulationes multas et malas et conversus vivificasti me et de abyssis terrae iterum reduxisti me</verse>
    <verse label="Ps 70:21">multiplicasti magnificentiam tuam et conversus consolatus es me</verse>
    <verse label="Ps 70:22">nam et ego confitebor tibi in vasis psalmi veritatem tuam Deus psallam tibi in cithara Sanctus Israhel</verse>
    <verse label="Ps 70:23">exultabunt labia mea cum cantavero tibi et anima mea quam redemisti</verse>
    <verse label="Ps 70:24">sed et lingua mea tota die meditabitur iustitiam tuam cum confusi et reveriti fuerint qui quaerunt mala mihi</verse>
    <verse label="Ps 71:1">in Salomonem</verse>
    <verse label="Ps 71:2">Deus iudicium tuum regi da et iustitiam tuam filio regis iudicare populum tuum in iustitia et pauperes tuos in iudicio</verse>
    <verse label="Ps 71:3">suscipiant montes pacem populo et colles iustitiam</verse>
    <verse label="Ps 71:4">iudicabit pauperes populi et salvos faciet filios pauperum et humiliabit calumniatorem</verse>
    <verse label="Ps 71:5">et permanebit cum sole et ante lunam generationes generationum</verse>
    <verse label="Ps 71:6">descendet sicut pluvia in vellus et sicut stillicidia stillantia super terram</verse>
    <verse label="Ps 71:7">orietur in diebus eius iustitia et abundantia pacis donec auferatur luna</verse>
    <verse label="Ps 71:8">et dominabitur a mari usque ad mare et a flumine usque ad terminos orbis terrarum</verse>
    <verse label="Ps 71:9">coram illo procident Aethiopes et inimici eius terram lingent</verse>
    <verse label="Ps 71:10">reges Tharsis et insulae munera offerent reges Arabum et Saba dona adducent</verse>
    <verse label="Ps 71:11">et adorabunt eum omnes reges omnes gentes servient ei</verse>
    <verse label="Ps 71:12">quia liberavit pauperem a potente et pauperem cui non erat adiutor</verse>
    <verse label="Ps 71:13">parcet pauperi et inopi et animas pauperum salvas faciet</verse>
    <verse label="Ps 71:14">ex usuris et iniquitate redimet animas eorum et honorabile nomen eorum coram illo</verse>
    <verse label="Ps 71:15">et vivet et dabitur ei de auro Arabiae et orabunt de ipso semper tota die benedicent ei</verse>
    <verse label="Ps 71:16">erit firmamentum in terra in summis montium superextolletur super Libanum fructus eius et florebunt de civitate sicut faenum terrae</verse>
    <verse label="Ps 71:17">sit nomen eius benedictum in saecula ante solem permanet nomen eius et benedicentur in ipso omnes tribus terrae omnes gentes beatificabunt eum</verse>
    <verse label="Ps 71:18">benedictus Dominus Deus Deus Israhel qui facit mirabilia solus</verse>
    <verse label="Ps 71:19">et benedictum nomen maiestatis eius in aeternum et replebitur maiestate eius omnis terra fiat fiat</verse>
    <verse label="Ps 71:20">defecerunt laudes David filii Iesse</verse>
    <verse label="Ps 72:1">psalmus Asaph quam bonus Israhel Deus his qui recto sunt corde</verse>
    <verse label="Ps 72:2">mei autem paene moti sunt pedes paene effusi sunt gressus mei</verse>
    <verse label="Ps 72:3">quia zelavi super iniquis pacem peccatorum videns</verse>
    <verse label="Ps 72:4">quia non est respectus morti eorum et firmamentum in plaga eorum</verse>
    <verse label="Ps 72:5">in labore hominum non sunt et cum hominibus non flagellabuntur</verse>
    <verse label="Ps 72:6">ideo tenuit eos superbia operti sunt iniquitate et impietate sua</verse>
    <verse label="Ps 72:7">prodiet quasi ex adipe iniquitas eorum transierunt in affectum cordis</verse>
    <verse label="Ps 72:8">cogitaverunt et locuti sunt in nequitia iniquitatem in excelso locuti sunt</verse>
    <verse label="Ps 72:9">posuerunt in caelum os suum et lingua eorum transivit in terra</verse>
    <verse label="Ps 72:10">ideo convertetur populus meus hic et dies pleni invenientur in eis</verse>
    <verse label="Ps 72:11">et dixerunt quomodo scit Deus et si est scientia in Excelso</verse>
    <verse label="Ps 72:12">ecce ipsi peccatores et abundantes in saeculo obtinuerunt divitias</verse>
    <verse label="Ps 72:13">%et dixi; ergo sine causa iustificavi cor meum et lavi inter innocentes manus meas</verse>
    <verse label="Ps 72:14">et fui flagellatus tota die et castigatio mea in matutino</verse>
    <verse label="Ps 72:15">si dicebam narrabo sic ecce nationem filiorum tuorum reprobavi</verse>
    <verse label="Ps 72:16">et existimabam cognoscere hoc labor est ante me</verse>
    <verse label="Ps 72:17">donec intrem in sanctuarium Dei intellegam in novissimis eorum</verse>
    <verse label="Ps 72:18">verumtamen propter dolos posuisti eis deiecisti eos dum adlevarentur</verse>
    <verse label="Ps 72:19">quomodo facti sunt in desolationem subito defecerunt perierunt propter iniquitatem suam</verse>
    <verse label="Ps 72:20">velut somnium surgentium Domine in civitate tua imaginem ipsorum ad nihilum rediges</verse>
    <verse label="Ps 72:21">quia inflammatum est cor meum et renes mei commutati sunt</verse>
    <verse label="Ps 72:22">et ego ad nihilum redactus sum et nescivi</verse>
    <verse label="Ps 72:23">ut iumentum factus sum apud te et ego semper tecum</verse>
    <verse label="Ps 72:24">tenuisti manum dexteram meam et in voluntate tua deduxisti me et cum gloria suscepisti me</verse>
    <verse label="Ps 72:25">quid enim mihi est in caelo et a te quid volui super terram</verse>
    <verse label="Ps 72:26">defecit caro mea et cor meum Deus cordis mei et pars mea Deus in aeternum</verse>
    <verse label="Ps 72:27">quia ecce qui elongant se a te peribunt perdidisti omnem qui fornicatur abs te</verse>
    <verse label="Ps 72:28">mihi autem adherere Deo bonum est ponere in Domino Deo spem meam ut adnuntiem omnes praedicationes tuas % in portis filiae Sion;</verse>
    <verse label="Ps 73:1">intellectus Asaph ut quid Deus reppulisti in finem iratus est furor tuus super oves pascuae tuae</verse>
    <verse label="Ps 73:2">memor esto congregationis tuae quam possedisti ab initio redemisti virgam hereditatis tuae mons Sion in quo habitasti in eo</verse>
    <verse label="Ps 73:3">leva manus tuas in superbias eorum in finem quanta malignatus est inimicus in sancto</verse>
    <verse label="Ps 73:4">et gloriati sunt qui oderunt te in medio sollemnitatis tuae posuerunt signa sua signa</verse>
    <verse label="Ps 73:5">et non cognoverunt sicut in exitu super summum quasi in silva lignorum securibus</verse>
    <verse label="Ps 73:6">exciderunt ianuas eius in id ipsum in securi et ascia deiecerunt %eam;</verse>
    <verse label="Ps 73:7">incenderunt igni sanctuarium tuum in terra polluerunt tabernaculum nominis tui</verse>
    <verse label="Ps 73:8">dixerunt in corde suo cognatio eorum simul quiescere faciamus omnes dies festos Dei a terra</verse>
    <verse label="Ps 73:9">signa nostra non vidimus iam non est propheta et nos non cognoscet amplius</verse>
    <verse label="Ps 73:10">usquequo Deus inproperabit inimicus inritat adversarius nomen tuum in finem</verse>
    <verse label="Ps 73:11">ut quid avertis manum tuam et dexteram tuam de medio sinu tuo in finem</verse>
    <verse label="Ps 73:12">Deus autem rex noster ante saeculum operatus est salutes in medio terrae</verse>
    <verse label="Ps 73:13">tu confirmasti in virtute tua mare contribulasti capita draconum in aquis</verse>
    <verse label="Ps 73:14">tu confregisti capita draconis dedisti eum escam populis Aethiopum</verse>
    <verse label="Ps 73:15">tu disrupisti fontem et torrentes tu siccasti fluvios Aetham;</verse>
    <verse label="Ps 73:16">tuus est dies et tua est nox tu fabricatus es auroram et solem</verse>
    <verse label="Ps 73:17">tu fecisti omnes terminos terrae aestatem et ver tu plasmasti ea</verse>
    <verse label="Ps 73:18">memor esto huius inimicus inproperavit Dominum et populus insipiens incitavit nomen tuum</verse>
    <verse label="Ps 73:19">ne tradas bestiis animam confitentem tibi animas pauperum tuorum ne obliviscaris in finem</verse>
    <verse label="Ps 73:20">respice in testamentum tuum quia repleti sunt qui obscurati sunt terrae domibus iniquitatum</verse>
    <verse label="Ps 73:21">ne avertatur humilis factus confusus pauper et inops laudabunt nomen tuum</verse>
    <verse label="Ps 73:22">exsurge Deus iudica causam tuam memor esto inproperiorum tuorum eorum qui ab insipiente sunt tota die</verse>
    <verse label="Ps 73:23">ne obliviscaris voces inimicorum tuorum superbia eorum qui te oderunt ascendit semper</verse>
    <verse label="Ps 74:1">in finem ne corrumpas psalmus Asaph cantici</verse>
    <verse label="Ps 74:2">confitebimur tibi Deus confitebimur et invocabimus nomen tuum narrabimus mirabilia tua</verse>
    <verse label="Ps 74:3">cum accepero tempus ego iustitias iudicabo</verse>
    <verse label="Ps 74:4">liquefacta est terra et omnes qui habitant in ea ego confirmavi columnas eius diapsalma</verse>
    <verse label="Ps 74:5">dixi iniquis nolite inique facere et delinquentibus nolite exaltare cornu</verse>
    <verse label="Ps 74:6">nolite extollere in altum cornu vestrum nolite loqui adversus Deum iniquitatem</verse>
    <verse label="Ps 74:7">quia neque ab oriente neque ab occidente neque a desertis montibus</verse>
    <verse label="Ps 74:8">quoniam Deus iudex est hunc humiliat et hunc exaltat</verse>
    <verse label="Ps 74:9">quia calix in manu Domini vini meri plenus mixto et inclinavit ex hoc in hoc verum fex eius non est exinanita bibent omnes peccatores terrae</verse>
    <verse label="Ps 74:10">ego autem adnuntiabo in saeculum cantabo Deo Iacob</verse>
    <verse label="Ps 74:11">et omnia cornua peccatorum confringam et exaltabuntur cornua iusti</verse>
    <verse label="Ps 75:1">in finem in laudibus psalmus Asaph canticum ad Assyrium</verse>
    <verse label="Ps 75:2">notus in Iudaea Deus in Israhel magnum nomen eius</verse>
    <verse label="Ps 75:3">et factus est in pace locus eius et habitatio eius in Sion</verse>
    <verse label="Ps 75:4">ibi confregit potentias arcuum scutum et gladium et bellum diapsalma</verse>
    <verse label="Ps 75:5">inluminas tu mirabiliter de montibus aeternis</verse>
    <verse label="Ps 75:6">turbati sunt omnes insipientes corde dormierunt somnum suum et nihil invenerunt omnes viri divitiarum manibus suis</verse>
    <verse label="Ps 75:7">ab increpatione tua Deus Iacob dormitaverunt qui ascenderunt equos</verse>
    <verse label="Ps 75:8">tu terribilis es et quis resistet tibi ex tunc ira tua</verse>
    <verse label="Ps 75:9">de caelo auditum fecisti iudicium terra timuit et quievit</verse>
    <verse label="Ps 75:10">cum exsurgeret in iudicium Deus ut salvos faceret omnes mansuetos terrae diapsalma</verse>
    <verse label="Ps 75:11">quoniam cogitatio hominis confitebitur tibi et reliquiae cogitationis diem festum agent tibi</verse>
    <verse label="Ps 75:12">vovete et reddite Domino Deo vestro omnes qui in circuitu eius adferent munera terribili</verse>
    <verse label="Ps 75:13">et ei qui aufert spiritus principum terribili apud reges terrae</verse>
    <verse label="Ps 76:1">in finem pro Idithun psalmus Asaph</verse>
    <verse label="Ps 76:2">voce mea ad Dominum clamavi voce mea ad Deum et intendit me</verse>
    <verse label="Ps 76:3">in die tribulationis meae Deum exquisivi manibus meis nocte contra eum et non sum deceptus rennuit consolari anima mea</verse>
    <verse label="Ps 76:4">memor fui Dei et delectatus sum exercitatus sum et defecit spiritus meus diapsalma</verse>
    <verse label="Ps 76:5">anticipaverunt vigilias oculi mei turbatus sum et non sum locutus</verse>
    <verse label="Ps 76:6">cogitavi dies antiquos et annos aeternos in mente habui</verse>
    <verse label="Ps 76:7">et meditatus sum nocte cum corde meo exercitabar et scobebam spiritum meum</verse>
    <verse label="Ps 76:8">numquid in aeternum proiciet Deus et non adponet ut conplacitior sit adhuc</verse>
    <verse label="Ps 76:9">aut in finem misericordiam suam abscidet a generatione in generationem</verse>
    <verse label="Ps 76:10">aut obliviscetur misereri Deus aut continebit in ira sua misericordias suas diapsalma</verse>
    <verse label="Ps 76:11">et dixi nunc coepi haec mutatio dexterae Excelsi</verse>
    <verse label="Ps 76:12">memor fui operum Domini quia memor ero ab initio mirabilium tuorum</verse>
    <verse label="Ps 76:13">et meditabor in omnibus operibus tuis et in adinventionibus tuis exercebor</verse>
    <verse label="Ps 76:14">Deus in sancto via tua quis deus magnus sicut Deus noster</verse>
    <verse label="Ps 76:15">tu es Deus qui facis mirabilia notam fecisti in populis virtutem tuam</verse>
    <verse label="Ps 76:16">redemisti in brachio tuo populum tuum filios Iacob et Ioseph diapsalma</verse>
    <verse label="Ps 76:17">viderunt te aquae Deus viderunt te aquae et timuerunt et turbatae sunt abyssi</verse>
    <verse label="Ps 76:18">multitudo sonitus aquarum vocem dederunt nubes etenim sagittae tuae transeunt</verse>
    <verse label="Ps 76:19">vox tonitrui tui in rota inluxerunt coruscationes tuae orbi terrae commota est et contremuit terra</verse>
    <verse label="Ps 76:20">in mari via tua et semitae tuae in aquis multis et vestigia tua non cognoscentur</verse>
    <verse label="Ps 76:21">deduxisti sicut oves populum tuum in manu Mosi et Aaron</verse>
    <verse label="Ps 77:1">intellectus Asaph adtendite populus meus legem meam inclinate aurem vestram in verba oris mei</verse>
    <verse label="Ps 77:2">aperiam in parabola os meum eloquar propositiones ab initio</verse>
    <verse label="Ps 77:3">quanta audivimus et cognovimus ea et patres nostri narraverunt nobis</verse>
    <verse label="Ps 77:4">non sunt occultata a filiis eorum in generationem alteram narrantes laudes Domini et virtutes eius et mirabilia eius quae fecit</verse>
    <verse label="Ps 77:5">et suscitavit testimonium in Iacob et legem posuit in Israhel quanta mandavit patribus nostris nota facere ea filiis suis</verse>
    <verse label="Ps 77:6">ut cognoscat generatio altera filii qui nascentur et exsurgent et narrabunt filiis suis</verse>
    <verse label="Ps 77:7">ut ponant in Deo spem suam et non obliviscantur opera Dei et mandata eius exquirant</verse>
    <verse label="Ps 77:8">ne fiant sicut patres eorum generatio prava et exasperans generatio quae non direxit cor suum et non est creditus cum Deo spiritus eius</verse>
    <verse label="Ps 77:9">filii Effrem intendentes et mittentes arcus conversi sunt in die belli</verse>
    <verse label="Ps 77:10">non custodierunt testamentum Dei et in lege eius noluerunt ambulare</verse>
    <verse label="Ps 77:11">et obliti sunt benefactorum eius et mirabilium eius quae ostendit eis</verse>
    <verse label="Ps 77:12">coram patribus eorum quae fecit mirabilia in terra Aegypti in campo Taneos</verse>
    <verse label="Ps 77:13">interrupit mare et perduxit eos statuit aquas quasi utrem</verse>
    <verse label="Ps 77:14">et deduxit eos in nube diei et tota nocte in inluminatione ignis</verse>
    <verse label="Ps 77:15">interrupit petram in heremo et adaquavit eos velut in abysso multa</verse>
    <verse label="Ps 77:16">et eduxit aquam de petra et deduxit tamquam flumina aquas</verse>
    <verse label="Ps 77:17">et adposuerunt adhuc peccare ei in ira excitaverunt Excelsum in inaquoso</verse>
    <verse label="Ps 77:18">et temptaverunt Deum in cordibus suis ut peterent escas animabus suis</verse>
    <verse label="Ps 77:19">et male locuti sunt de Deo dixerunt numquid poterit Deus parare mensam in deserto</verse>
    <verse label="Ps 77:20">quoniam percussit petram et fluxerunt aquae et torrentes inundaverunt numquid et panem potest dare aut parare mensam populo suo</verse>
    <verse label="Ps 77:21">ideo audivit Dominus et distulit et ignis accensus est in Iacob et ira ascendit in Israhel</verse>
    <verse label="Ps 77:22">quia non crediderunt in Deo nec speraverunt in salutare eius</verse>
    <verse label="Ps 77:23">et mandavit nubibus desuper et ianuas caeli aperuit</verse>
    <verse label="Ps 77:24">et pluit illis manna ad manducandum et panem caeli dedit eis</verse>
    <verse label="Ps 77:25">panem angelorum manducavit homo cibaria misit eis in abundantiam</verse>
    <verse label="Ps 77:26">transtulit austrum de caelo et induxit in virtute sua africum</verse>
    <verse label="Ps 77:27">et pluit super eos sicut pulverem carnes et sicut harenam maris volatilia pinnata</verse>
    <verse label="Ps 77:28">et ceciderunt in medio castrorum eorum circa tabernacula eorum</verse>
    <verse label="Ps 77:29">et manducaverunt et saturati sunt nimis et desiderium eorum adtulit eis</verse>
    <verse label="Ps 77:30">non sunt fraudati a desiderio suo adhuc escae eorum erant in ore ipsorum</verse>
    <verse label="Ps 77:31">et ira Dei ascendit in eos et occidit pingues eorum et electos Israhel inpedivit</verse>
    <verse label="Ps 77:32">in omnibus his peccaverunt adhuc et non crediderunt mirabilibus eius</verse>
    <verse label="Ps 77:33">et defecerunt in vanitate dies eorum et anni eorum cum festinatione</verse>
    <verse label="Ps 77:34">cum occideret eos quaerebant eum et revertebantur et diluculo veniebant ad Deum</verse>
    <verse label="Ps 77:35">et rememorati sunt quia Deus adiutor est eorum et Deus excelsus redemptor eorum est</verse>
    <verse label="Ps 77:36">et dilexerunt eum in ore suo et lingua sua mentiti sunt ei</verse>
    <verse label="Ps 77:37">cor autem ipsorum non erat rectum cum eo nec fideles habiti sunt in testamento eius</verse>
    <verse label="Ps 77:38">ipse autem est misericors et propitius fiet peccatis eorum et non perdet eos et abundabit ut avertat iram suam et non accendet omnem iram suam</verse>
    <verse label="Ps 77:39">et recordatus est quia caro sunt spiritus vadens et non rediens</verse>
    <verse label="Ps 77:40">quotiens exacerbaverunt eum in deserto in ira concitaverunt eum in inaquoso</verse>
    <verse label="Ps 77:41">et conversi sunt et temptaverunt Deum et Sanctum Israhel exacerbaverunt</verse>
    <verse label="Ps 77:42">non sunt recordati manus eius die qua redemit eos de manu tribulantis</verse>
    <verse label="Ps 77:43">sicut posuit in Aegypto signa sua et prodigia sua in campo Taneos</verse>
    <verse label="Ps 77:44">et convertit in sanguine flumina eorum et imbres eorum ne biberent</verse>
    <verse label="Ps 77:45">misit in eos cynomiam et comedit eos et ranam et disperdit eos</verse>
    <verse label="Ps 77:46">et dedit erugini fructus eorum et labores eorum lucustae</verse>
    <verse label="Ps 77:47">et occidit in grandine vineam eorum et moros eorum in pruina</verse>
    <verse label="Ps 77:48">et tradidit grandini iumenta eorum et possessionem eorum igni</verse>
    <verse label="Ps 77:49">misit in eos iram indignationis suae indignationem et iram et tribulationem inmissionem per angelos malos</verse>
    <verse label="Ps 77:50">viam fecit semitae irae suae non pepercit a morte animarum eorum et iumenta eorum in morte conclusit</verse>
    <verse label="Ps 77:51">et percussit omne primitivum in terra Aegypti primitias laborum eorum in tabernaculis Cham</verse>
    <verse label="Ps 77:52">et abstulit sicut oves populum suum et perduxit eos tamquam gregem in deserto</verse>
    <verse label="Ps 77:53">et deduxit eos in spe et non timuerunt et inimicos eorum operuit mare</verse>
    <verse label="Ps 77:54">et induxit eos in montem sanctificationis suae montem quem adquisivit dextera eius et eiecit a facie eorum gentes et sorte divisit eis terram in funiculo distributionis</verse>
    <verse label="Ps 77:55">et habitare fecit in tabernaculis eorum tribus Israhel</verse>
    <verse label="Ps 77:56">et temptaverunt et exacerbaverunt Deum excelsum et testimonia eius non custodierunt</verse>
    <verse label="Ps 77:57">et averterunt se et non servaverunt pactum quemadmodum patres eorum conversi sunt in arcum pravum</verse>
    <verse label="Ps 77:58">et in ira concitaverunt eum in collibus suis et in sculptilibus suis ad aemulationem eum provocaverunt</verse>
    <verse label="Ps 77:59">audivit Deus et sprevit et ad nihilum redegit valde Israhel</verse>
    <verse label="Ps 77:60">et reppulit tabernaculum Selo tabernaculum suum ubi habitavit in hominibus</verse>
    <verse label="Ps 77:61">et tradidit in captivitatem virtutem eorum et pulchritudinem eorum in manus inimici</verse>
    <verse label="Ps 77:62">et conclusit in gladio populum suum et hereditatem suam sprevit</verse>
    <verse label="Ps 77:63">iuvenes eorum comedit ignis et virgines eorum non sunt lamentatae</verse>
    <verse label="Ps 77:64">sacerdotes eorum in gladio ceciderunt et viduae eorum non plorabuntur</verse>
    <verse label="Ps 77:65">et excitatus est tamquam dormiens Dominus tamquam potens crapulatus a vino</verse>
    <verse label="Ps 77:66">et percussit inimicos suos in posteriora obprobrium sempiternum dedit illis</verse>
    <verse label="Ps 77:67">et reppulit tabernaculum Ioseph et tribum Effrem non elegit</verse>
    <verse label="Ps 77:68">et elegit tribum Iuda montem Sion quem dilexit</verse>
    <verse label="Ps 77:69">et aedificavit sicut unicornium sanctificium suum in terra quam fundavit in saecula</verse>
    <verse label="Ps 77:70">et elegit David servum suum et sustulit eum de gregibus ovium de post fetantes accepit eum</verse>
    <verse label="Ps 77:71">pascere Iacob servum suum et Israhel hereditatem suam</verse>
    <verse label="Ps 77:72">et pavit eos in innocentia cordis sui et in intellectibus manuum suarum deduxit eos</verse>
    <verse label="Ps 78:1">psalmus Asaph Deus venerunt gentes in hereditatem tuam polluerunt templum sanctum tuum posuerunt Hierusalem in pomorum custodiam</verse>
    <verse label="Ps 78:2">posuerunt morticina servorum tuorum escas volatilibus caeli carnes sanctorum tuorum bestiis terrae</verse>
    <verse label="Ps 78:3">effuderunt sanguinem ipsorum tamquam aquam in circuitu Hierusalem et non erat qui sepeliret</verse>
    <verse label="Ps 78:4">facti sumus obprobrium vicinis nostris subsannatio et inlusio his qui circum nos sunt</verse>
    <verse label="Ps 78:5">usquequo Domine irasceris in finem accendetur velut ignis zelus tuus</verse>
    <verse label="Ps 78:6">effunde iram tuam in gentes quae te non noverunt et in regna quae nomen tuum non invocaverunt</verse>
    <verse label="Ps 78:7">quia comederunt Iacob et locum eius desolaverunt</verse>
    <verse label="Ps 78:8">ne memineris iniquitatum nostrarum antiquarum cito anticipent nos misericordiae tuae quia pauperes facti sumus nimis</verse>
    <verse label="Ps 78:9">adiuva nos Deus salutaris noster propter gloriam nominis tui Domine libera nos et propitius esto peccatis nostris propter nomen tuum</verse>
    <verse label="Ps 78:10">ne forte dicant in gentibus ubi est Deus eorum et innotescat in nationibus coram oculis nostris ultio sanguinis servorum tuorum qui effusus est</verse>
    <verse label="Ps 78:11">introeat in conspectu tuo gemitus conpeditorum secundum magnitudinem brachii tui posside filios mortificatorum</verse>
    <verse label="Ps 78:12">et redde vicinis nostris septuplum in sinu eorum inproperium ipsorum quod exprobraverunt tibi Domine</verse>
    <verse label="Ps 78:13">nos autem populus tuus et oves pascuae tuae confitebimur tibi in saeculum in generationem et generationem adnuntiabimus laudem tuam</verse>
    <verse label="Ps 79:1">in finem pro his qui commutabuntur testimonium Asaph psalmus</verse>
    <verse label="Ps 79:2">qui regis Israhel intende qui deducis tamquam oves Ioseph qui sedes super cherubin manifestare</verse>
    <verse label="Ps 79:3">coram Effraim et Beniamin et Manasse excita potentiam tuam et veni ut salvos facias nos</verse>
    <verse label="Ps 79:4">Deus converte nos et ostende faciem tuam et salvi erimus</verse>
    <verse label="Ps 79:5">Domine Deus virtutum quousque irasceris super orationem servi tui</verse>
    <verse label="Ps 79:6">cibabis nos pane lacrimarum et potum dabis nobis in lacrimis in mensura</verse>
    <verse label="Ps 79:7">posuisti nos in contradictionem vicinis nostris et inimici nostri subsannaverunt nos</verse>
    <verse label="Ps 79:8">Deus virtutum converte nos et ostende faciem tuam et salvi erimus</verse>
    <verse label="Ps 79:9">vineam de Aegypto transtulisti eiecisti gentes et plantasti eam</verse>
    <verse label="Ps 79:10">dux itineris fuisti in conspectu eius et plantasti radices eius et implevit terram</verse>
    <verse label="Ps 79:11">operuit montes umbra eius et arbusta eius cedros Dei</verse>
    <verse label="Ps 79:12">extendit palmites suos usque ad mare et usque ad Flumen propagines eius</verse>
    <verse label="Ps 79:13">ut quid destruxisti maceriam eius et vindemiant eam omnes qui praetergrediuntur viam</verse>
    <verse label="Ps 79:14">exterminavit eam aper de silva et singularis ferus depastus est eam</verse>
    <verse label="Ps 79:15">Deus virtutum convertere respice de caelo et vide et visita vineam istam</verse>
    <verse label="Ps 79:16">et perfice eam quam plantavit dextera tua et super filium quem confirmasti tibi</verse>
    <verse label="Ps 79:17">incensa igni et suffossa ab increpatione vultus tui peribunt</verse>
    <verse label="Ps 79:18">fiat manus tua super virum dexterae tuae et super filium hominis quem confirmasti tibi</verse>
    <verse label="Ps 79:19">et non discedimus a te vivificabis nos et nomen tuum invocabimus</verse>
    <verse label="Ps 79:20">Domine Deus virtutum converte nos et ostende faciem tuam et salvi erimus</verse>
    <verse label="Ps 80:1">in finem pro torcularibus Asaph</verse>
    <verse label="Ps 80:2">exultate Deo adiutori nostro iubilate Deo Iacob</verse>
    <verse label="Ps 80:3">sumite psalmum et date tympanum psalterium iucundum cum cithara</verse>
    <verse label="Ps 80:4">bucinate in neomenia tuba in insigni die sollemnitatis nostrae</verse>
    <verse label="Ps 80:5">quia praeceptum Israhel est et iudicium Dei Iacob</verse>
    <verse label="Ps 80:6">testimonium in Ioseph posuit illud cum exiret de terra Aegypti linguam quam non noverat audivit</verse>
    <verse label="Ps 80:7">devertit ab oneribus dorsum eius manus eius in cofino servierunt</verse>
    <verse label="Ps 80:8">in tribulatione invocasti me et liberavi te exaudivi te in abscondito tempestatis probavi te apud aquam Contradictionis diapsalma</verse>
    <verse label="Ps 80:9">audi populus meus et contestabor te Israhel si audias me</verse>
    <verse label="Ps 80:10">non erit in te deus recens nec adorabis deum alienum</verse>
    <verse label="Ps 80:11">ego enim sum Dominus Deus tuus qui eduxi te de terra Aegypti dilata os tuum et implebo illud</verse>
    <verse label="Ps 80:12">et non audivit populus meus vocem meam et Israhel non intendit mihi</verse>
    <verse label="Ps 80:13">et dimisi illos secundum desideria cordis eorum ibunt in adinventionibus suis</verse>
    <verse label="Ps 80:14">si populus meus audisset me Israhel si in viis meis ambulasset</verse>
    <verse label="Ps 80:15">pro nihilo forsitan inimicos eorum humiliassem et super tribulantes eos misissem manum meam</verse>
    <verse label="Ps 80:16">inimici Domini mentiti sunt ei et erit tempus eorum in saeculo</verse>
    <verse label="Ps 80:17">et cibavit illos ex adipe frumenti et de petra melle saturavit illos</verse>
    <verse label="Ps 81:1">psalmus Asaph Deus stetit in synagoga deorum in medio autem Deus deiudicat</verse>
    <verse label="Ps 81:2">usquequo iudicatis iniquitatem et facies peccatorum sumitis diapsalma</verse>
    <verse label="Ps 81:3">iudicate egenum et pupillum humilem et pauperem iustificate</verse>
    <verse label="Ps 81:4">eripite pauperem et egenum de manu peccatoris liberate</verse>
    <verse label="Ps 81:5">nescierunt neque intellexerunt in tenebris ambulant movebuntur omnia fundamenta terrae</verse>
    <verse label="Ps 81:6">ego dixi dii estis et filii Excelsi omnes</verse>
    <verse label="Ps 81:7">vos autem sicut homines moriemini et sicut unus de principibus cadetis</verse>
    <verse label="Ps 81:8">surge Deus iudica terram quoniam tu hereditabis in omnibus gentibus</verse>
    <verse label="Ps 82:1">canticum psalmi Asaph</verse>
    <verse label="Ps 82:2">Deus quis similis erit tibi ne taceas neque conpescaris Deus</verse>
    <verse label="Ps 82:3">quoniam ecce inimici tui sonaverunt et qui oderunt te extulerunt caput</verse>
    <verse label="Ps 82:4">super populum tuum malignaverunt consilium et cogitaverunt adversus sanctos tuos</verse>
    <verse label="Ps 82:5">dixerunt venite et disperdamus eos de gente et non memoretur nomen Israhel ultra</verse>
    <verse label="Ps 82:6">quoniam cogitaverunt unianimiter simul adversum te testamentum disposuerunt</verse>
    <verse label="Ps 82:7">tabernacula Idumeorum et Ismahelitae Moab et Aggareni</verse>
    <verse label="Ps 82:8">Gebal et Ammon et Amalech alienigenae cum habitantibus Tyrum</verse>
    <verse label="Ps 82:9">etenim Assur venit cum illis facti sunt in adiutorium filiis Loth diapsalma</verse>
    <verse label="Ps 82:10">fac illis sicut Madiam et Sisarae sicut Iabin in torrente Cison</verse>
    <verse label="Ps 82:11">disperierunt in Endor facti sunt ut stercus terrae</verse>
    <verse label="Ps 82:12">pone principes eorum sicut Oreb et Zeb et Zebee et Salmana omnes principes eorum</verse>
    <verse label="Ps 82:13">qui dixerunt hereditate possideamus sanctuarium Dei</verse>
    <verse label="Ps 82:14">Deus meus pone illos ut rotam sicut stipulam ante faciem venti</verse>
    <verse label="Ps 82:15">sicut ignis qui conburit silvam sicut flamma conburens montes</verse>
    <verse label="Ps 82:16">ita persequeris illos in tempestate tua et in ira tua turbabis eos</verse>
    <verse label="Ps 82:17">imple facies illorum ignominia et quaerent nomen tuum Domine</verse>
    <verse label="Ps 82:18">erubescant et conturbentur in saeculum saeculi et confundantur et pereant</verse>
    <verse label="Ps 82:19">et cognoscant quia nomen tibi Dominus tu solus Altissimus in omni terra</verse>
    <verse label="Ps 83:1">in finem pro torcularibus filiis Core psalmus</verse>
    <verse label="Ps 83:2">quam dilecta tabernacula tua Domine virtutum</verse>
    <verse label="Ps 83:3">concupiscit et defecit anima mea in atria Domini cor meum et caro mea exultavit in Deum vivum</verse>
    <verse label="Ps 83:4">etenim passer invenit %sibi; domum et turtur nidum sibi ubi ponat pullos suos altaria tua Domine virtutum rex meus et Deus meus</verse>
    <verse label="Ps 83:5">beati qui habitant in domo tua in saecula saeculorum laudabunt te diapsalma</verse>
    <verse label="Ps 83:6">beatus vir cui est auxilium abs te ascensiones in corde suo disposuit</verse>
    <verse label="Ps 83:7">in valle lacrimarum in loco quem posuit</verse>
    <verse label="Ps 83:8">etenim benedictiones dabit legis dator ibunt de virtute in virtutem videbitur Deus deorum in Sion</verse>
    <verse label="Ps 83:9">Domine Deus virtutum exaudi orationem meam auribus percipe Deus Iacob diapsalma</verse>
    <verse label="Ps 83:10">protector noster aspice Deus et respice in faciem christi tui</verse>
    <verse label="Ps 83:11">quia melior est dies una in atriis tuis super milia elegi abiectus esse in domo Dei mei magis quam habitare in tabernaculis peccatorum</verse>
    <verse label="Ps 83:12">quia misericordiam et veritatem %diligit; Deus gratiam et gloriam dabit Dominus</verse>
    <verse label="Ps 83:13">non privabit bonis eos qui ambulant in innocentia Domine virtutum beatus vir qui sperat in te</verse>
    <verse label="Ps 84:1">in finem filiis Core psalmus</verse>
    <verse label="Ps 84:2">benedixisti Domine terram tuam avertisti captivitatem Iacob</verse>
    <verse label="Ps 84:3">remisisti iniquitates plebis tuae operuisti omnia peccata eorum diapsalma</verse>
    <verse label="Ps 84:4">mitigasti omnem iram tuam avertisti ab ira indignationis tuae</verse>
    <verse label="Ps 84:5">converte nos Deus salutum nostrarum et averte iram tuam a nobis</verse>
    <verse label="Ps 84:6">numquid in aeternum irasceris nobis aut extendes iram tuam a generatione in generationem</verse>
    <verse label="Ps 84:7">Deus tu conversus vivificabis nos et plebs tua laetabitur in te</verse>
    <verse label="Ps 84:8">ostende nobis Domine misericordiam tuam et salutare tuum da nobis</verse>
    <verse label="Ps 84:9">audiam quid loquatur % in me; Dominus Deus quoniam loquetur pacem in plebem suam et super sanctos suos et in eos qui convertuntur ad cor</verse>
    <verse label="Ps 84:10">verumtamen prope timentes eum salutare ipsius ut inhabitet gloria in terra nostra</verse>
    <verse label="Ps 84:11">misericordia et veritas obviaverunt % sibi; iustitia et pax osculatae sunt</verse>
    <verse label="Ps 84:12">veritas de terra orta est et iustitia de caelo prospexit</verse>
    <verse label="Ps 84:13">etenim Dominus dabit benignitatem et terra nostra dabit fructum suum</verse>
    <verse label="Ps 84:14">iustitia ante eum ambulabit et ponet in via gressus suos</verse>
    <verse label="Ps 85:1">oratio ipsi David inclina Domine aurem tuam %et; exaudi me quoniam inops et pauper sum ego</verse>
    <verse label="Ps 85:2">custodi animam meam quoniam sanctus sum salvum fac servum tuum Deus meus sperantem in te</verse>
    <verse label="Ps 85:3">miserere mei Domine quoniam ad te clamabo tota die</verse>
    <verse label="Ps 85:4">laetifica animam servi tui quoniam ad te Domine animam meam levavi</verse>
    <verse label="Ps 85:5">quoniam tu Domine suavis et mitis et multae misericordiae omnibus invocantibus te</verse>
    <verse label="Ps 85:6">auribus percipe Domine orationem meam et intende voci orationis meae</verse>
    <verse label="Ps 85:7">in die tribulationis meae clamavi ad te quia exaudisti me</verse>
    <verse label="Ps 85:8">non est similis tui in diis Domine et non est secundum opera tua</verse>
    <verse label="Ps 85:9">omnes gentes quascumque fecisti venient et adorabunt coram te Domine et glorificabunt nomen tuum</verse>
    <verse label="Ps 85:10">quoniam magnus es tu et faciens mirabilia tu es Deus solus</verse>
    <verse label="Ps 85:11">deduc me Domine in via tua et ingrediar in veritate tua laetetur cor meum ut timeat nomen tuum</verse>
    <verse label="Ps 85:12">confitebor tibi Domine Deus meus in toto corde meo et glorificabo nomen tuum in aeternum</verse>
    <verse label="Ps 85:13">quia misericordia tua magna est super me et eruisti animam meam ex inferno inferiori</verse>
    <verse label="Ps 85:14">Deus iniqui insurrexerunt super me et synagoga potentium quaesierunt animam meam et non proposuerunt te in conspectu suo</verse>
    <verse label="Ps 85:15">et tu Domine Deus miserator et misericors patiens et multae misericordiae et verax</verse>
    <verse label="Ps 85:16">respice in me et miserere mei da imperium tuum puero tuo et salvum fac filium ancillae tuae</verse>
    <verse label="Ps 85:17">fac mecum signum in bono et videant qui oderunt me et confundantur quoniam tu Domine adiuvasti me et consolatus es me</verse>
    <verse label="Ps 86:1">filiis Core psalmus cantici fundamenta eius in montibus sanctis</verse>
    <verse label="Ps 86:2">diligit Dominus portas Sion super omnia tabernacula Iacob</verse>
    <verse label="Ps 86:3">gloriosa dicta sunt de te civitas Dei diapsalma</verse>
    <verse label="Ps 86:4">memor ero Raab et Babylonis scientibus me ecce alienigenae et Tyrus et populus Aethiopum hii fuerunt illic</verse>
    <verse label="Ps 86:5">numquid Sion dicet homo et homo natus est in ea et ipse fundavit eam Altissimus</verse>
    <verse label="Ps 86:6">Dominus narrabit in scriptura populorum et principum horum qui fuerunt in ea diapsalma</verse>
    <verse label="Ps 86:7">sicut laetantium omnium habitatio in te</verse>
    <verse label="Ps 87:1">canticum psalmi filiis Core in finem pro Maeleth ad respondendum intellectus Eman Ezraitae</verse>
    <verse label="Ps 87:2">Domine Deus salutis meae die clamavi et nocte coram te</verse>
    <verse label="Ps 87:3">intret in conspectu tuo oratio mea inclina aurem tuam ad precem meam</verse>
    <verse label="Ps 87:4">quia repleta est malis anima mea et vita mea in inferno adpropinquavit</verse>
    <verse label="Ps 87:5">aestimatus sum cum descendentibus in lacum factus sum sicut homo sine adiutorio</verse>
    <verse label="Ps 87:6">inter mortuos liber sicut vulnerati dormientes in sepulchris quorum non es memor amplius et ipsi de manu tua repulsi sunt</verse>
    <verse label="Ps 87:7">posuerunt me in lacu inferiori in tenebrosis et in umbra mortis</verse>
    <verse label="Ps 87:8">super me confirmatus est furor tuus et omnes fluctus tuos induxisti super me diapsalma</verse>
    <verse label="Ps 87:9">longe fecisti notos meos a me posuerunt me abominationem sibi traditus sum et non egrediebar</verse>
    <verse label="Ps 87:10">oculi mei languerunt prae inopia clamavi ad te Domine tota die expandi ad te manus meas</verse>
    <verse label="Ps 87:11">numquid mortuis facies mirabilia aut medici suscitabunt et confitebuntur tibi diapsalma</verse>
    <verse label="Ps 87:12">numquid narrabit aliquis in sepulchro misericordiam tuam et veritatem tuam in perditione</verse>
    <verse label="Ps 87:13">numquid cognoscentur in tenebris mirabilia tua et iustitia tua in terra oblivionis</verse>
    <verse label="Ps 87:14">et ego ad te Domine clamavi et mane oratio mea praeveniet te</verse>
    <verse label="Ps 87:15">ut quid Domine repellis orationem meam avertis faciem tuam a me</verse>
    <verse label="Ps 87:16">pauper sum ego et in laboribus a iuventute mea exaltatus autem humiliatus sum et conturbatus</verse>
    <verse label="Ps 87:17">in me transierunt irae tuae et terrores tui conturbaverunt me</verse>
    <verse label="Ps 87:18">circuierunt me sicut aqua tota die circumdederunt me simul</verse>
    <verse label="Ps 87:19">elongasti a me amicum et proximum et notos meos a miseria</verse>
    <verse label="Ps 88:1">intellectus Aethan Ezraitae</verse>
    <verse label="Ps 88:2">misericordias Domini in aeternum cantabo in generationem et generationem adnuntiabo veritatem tuam in ore meo</verse>
    <verse label="Ps 88:3">quoniam dixisti in aeternum misericordia aedificabitur in caelis praeparabitur veritas tua in eis;</verse>
    <verse label="Ps 88:4">disposui testamentum electis meis iuravi David servo meo</verse>
    <verse label="Ps 88:5">usque in aeternum praeparabo semen tuum et aedificabo in generationem et generationem sedem tuam diapsalma</verse>
    <verse label="Ps 88:6">confitebuntur caeli mirabilia tua Domine etenim veritatem tuam in ecclesia sanctorum</verse>
    <verse label="Ps 88:7">quoniam quis in nubibus aequabitur Domino similis erit Domino in filiis Dei</verse>
    <verse label="Ps 88:8">Deus qui glorificatur in consilio sanctorum magnus et horrendus super omnes qui in circuitu eius sunt</verse>
    <verse label="Ps 88:9">Domine Deus virtutum quis similis tibi potens es Domine et veritas tua in circuitu tuo</verse>
    <verse label="Ps 88:10">tu dominaris potestatis maris motum autem fluctuum eius tu mitigas</verse>
    <verse label="Ps 88:11">tu humiliasti sicut vulneratum superbum in brachio virtutis tuae dispersisti inimicos tuos</verse>
    <verse label="Ps 88:12">tui sunt caeli et tua est terra orbem terrae et plenitudinem eius tu fundasti</verse>
    <verse label="Ps 88:13">aquilonem et mare tu creasti Thabor et Hermon in nomine tuo exultabunt</verse>
    <verse label="Ps 88:14">tuum brachium cum potentia firmetur manus tua et exaltetur dextera tua</verse>
    <verse label="Ps 88:15">iustitia et iudicium praeparatio sedis tuae misericordia et veritas praecedent faciem tuam</verse>
    <verse label="Ps 88:16">beatus populus qui scit iubilationem Domine in lumine vultus tui ambulabunt</verse>
    <verse label="Ps 88:17">et in nomine tuo exultabunt tota die et in iustitia tua exaltabuntur</verse>
    <verse label="Ps 88:18">quoniam gloria virtutis eorum tu es et in beneplacito tuo exaltabitur cornu nostrum</verse>
    <verse label="Ps 88:19">quia Domini est adsumptio nostra; et Sancti Israhel regis nostri</verse>
    <verse label="Ps 88:20">tunc locutus es in visione sanctis tuis et dixisti posui adiutorium in potentem exaltavi electum de plebe mea</verse>
    <verse label="Ps 88:21">inveni David servum meum in oleo sancto meo linui eum</verse>
    <verse label="Ps 88:22">manus enim mea auxiliabitur ei et brachium meum confirmabit eum</verse>
    <verse label="Ps 88:23">nihil proficiet inimicus in eo et filius iniquitatis non adponet nocere eum</verse>
    <verse label="Ps 88:24">et concidam a facie ipsius inimicos eius et odientes eum in fugam convertam</verse>
    <verse label="Ps 88:25">et veritas mea et misericordia mea cum ipso et in nomine meo exaltabitur cornu eius</verse>
    <verse label="Ps 88:26">et ponam in mari manum eius et in fluminibus dexteram eius</verse>
    <verse label="Ps 88:27">ipse invocabit me pater meus es tu Deus meus et susceptor salutis meae</verse>
    <verse label="Ps 88:28">et ego primogenitum ponam illum excelsum prae regibus terrae</verse>
    <verse label="Ps 88:29">in aeternum servabo illi misericordiam meam et testamentum meum fidele ipsi</verse>
    <verse label="Ps 88:30">et ponam in saeculum saeculi semen eius et thronum eius sicut dies caeli</verse>
    <verse label="Ps 88:31">si dereliquerint filii eius legem meam et in iudiciis meis non ambulaverint</verse>
    <verse label="Ps 88:32">si iustitias meas profanaverint et mandata mea non custodierint</verse>
    <verse label="Ps 88:33">visitabo in virga iniquitates eorum et in verberibus peccata eorum</verse>
    <verse label="Ps 88:34">misericordiam autem meam non dispergam ab eo neque nocebo in veritate mea</verse>
    <verse label="Ps 88:35">neque profanabo testamentum meum et quae procedunt de labiis meis non faciam irrita</verse>
    <verse label="Ps 88:36">semel iuravi in sancto meo si David mentiar</verse>
    <verse label="Ps 88:37">semen eius in aeternum manebit</verse>
    <verse label="Ps 88:38">et thronus eius sicut sol in conspectu meo et sicut luna perfecta in aeternum et testis in caelo fidelis diapsalma</verse>
    <verse label="Ps 88:39">tu vero reppulisti et despexisti distulisti christum tuum</verse>
    <verse label="Ps 88:40">evertisti testamentum servi tui profanasti in terram sanctuarium eius</verse>
    <verse label="Ps 88:41">destruxisti omnes sepes eius posuisti firmamenta eius formidinem</verse>
    <verse label="Ps 88:42">diripuerunt eum omnes transeuntes viam factus est obprobrium vicinis suis</verse>
    <verse label="Ps 88:43">exaltasti dexteram deprimentium eum laetificasti omnes inimicos eius</verse>
    <verse label="Ps 88:44">avertisti adiutorium gladii eius et non es auxiliatus ei in bello</verse>
    <verse label="Ps 88:45">destruxisti eum a mundatione sedem eius in terram conlisisti</verse>
    <verse label="Ps 88:46">minorasti dies temporis eius perfudisti eum confusione diapsalma</verse>
    <verse label="Ps 88:47">usquequo Domine avertis in finem exardescet sicut ignis ira tua</verse>
    <verse label="Ps 88:48">memorare quae mea substantia numquid enim vane constituisti omnes filios hominum</verse>
    <verse label="Ps 88:49">quis est homo qui vivet et non videbit mortem eruet animam suam de manu inferi diapsalma</verse>
    <verse label="Ps 88:50">ubi sunt misericordiae tuae antiquae Domine sicut iurasti David in veritate tua</verse>
    <verse label="Ps 88:51">memor esto Domine obprobrii servorum tuorum quod continui in sinu meo multarum gentium</verse>
    <verse label="Ps 88:52">quod exprobraverunt inimici tui Domine quod exprobraverunt commutationem christi tui</verse>
    <verse label="Ps 88:53">benedictus Dominus in aeternum fiat fiat</verse>
    <verse label="Ps 89:1">oratio Mosi hominis Dei Domine refugium tu factus es nobis in generatione et generatione</verse>
    <verse label="Ps 89:2">priusquam montes fierent et formaretur terra et orbis a saeculo usque in saeculum tu es Deus</verse>
    <verse label="Ps 89:3">ne avertas hominem in humilitatem et dixisti convertimini filii hominum</verse>
    <verse label="Ps 89:4">quoniam mille anni ante oculos tuos tamquam dies hesterna quae praeteriit et custodia in nocte</verse>
    <verse label="Ps 89:5">quae pro nihilo habentur eorum anni erunt</verse>
    <verse label="Ps 89:6">mane sicut herba transeat mane floreat et transeat vespere decidat induret et arescat</verse>
    <verse label="Ps 89:7">quia defecimus in ira tua et in furore tuo turbati sumus</verse>
    <verse label="Ps 89:8">posuisti iniquitates nostras in conspectu tuo saeculum nostrum in inluminatione vultus tui</verse>
    <verse label="Ps 89:9">quoniam omnes dies nostri defecerunt in ira tua defecimus anni nostri sicut aranea meditabantur</verse>
    <verse label="Ps 89:10">dies annorum nostrorum in ipsis septuaginta anni si autem in potentatibus octoginta anni et amplius eorum labor et dolor quoniam supervenit mansuetudo et corripiemur</verse>
    <verse label="Ps 89:11">quis novit potestatem irae tuae et prae timore tuo iram tuam</verse>
    <verse label="Ps 89:12">dinumerare dexteram tuam sic notam fac et conpeditos corde in sapientia</verse>
    <verse label="Ps 89:13">convertere Domine usquequo et deprecabilis esto super servos tuos</verse>
    <verse label="Ps 89:14">repleti sumus mane misericordia tua et exultavimus et delectati sumus in omnibus diebus nostris</verse>
    <verse label="Ps 89:15">laetati sumus pro diebus quibus nos humiliasti annis quibus vidimus mala</verse>
    <verse label="Ps 89:16">et respice in servos tuos et in opera tua et dirige filios eorum</verse>
    <verse label="Ps 89:17">et sit splendor Domini Dei nostri super nos et opera manuum nostrarum dirige super nos et opus manuum nostrarum dirige;</verse>
    <verse label="Ps 90:1">laus cantici David qui habitat in adiutorio Altissimi in protectione Dei caeli commorabitur</verse>
    <verse label="Ps 90:2">dicet Domino susceptor meus es tu et refugium meum Deus meus sperabo in eum</verse>
    <verse label="Ps 90:3">quoniam ipse liberabit me de laqueo venantium et a verbo aspero</verse>
    <verse label="Ps 90:4">in scapulis suis obumbrabit te et sub pinnis eius sperabis</verse>
    <verse label="Ps 90:5">scuto circumdabit te veritas eius non timebis a timore nocturno</verse>
    <verse label="Ps 90:6">a sagitta volante in die a negotio perambulante in tenebris ab incursu et daemonio meridiano</verse>
    <verse label="Ps 90:7">cadent a latere tuo mille et decem milia a dextris tuis ad te autem non adpropinquabit</verse>
    <verse label="Ps 90:8">verumtamen oculis tuis considerabis et retributionem peccatorum videbis</verse>
    <verse label="Ps 90:9">quoniam tu Domine spes mea Altissimum posuisti refugium tuum</verse>
    <verse label="Ps 90:10">non accedent ad te mala et flagellum non adpropinquabit tabernaculo tuo</verse>
    <verse label="Ps 90:11">quoniam angelis suis mandabit de te ut custodiant te in omnibus viis tuis</verse>
    <verse label="Ps 90:12">in manibus portabunt te ne forte offendas ad lapidem pedem tuum</verse>
    <verse label="Ps 90:13">super aspidem et basiliscum ambulabis %et; conculcabis leonem et draconem</verse>
    <verse label="Ps 90:14">quoniam in me speravit et liberabo eum protegam eum quia cognovit nomen meum</verse>
    <verse label="Ps 90:15">clamabit ad me et exaudiam eum cum ipso sum in tribulatione eripiam eum et clarificabo eum</verse>
    <verse label="Ps 90:16">longitudine dierum replebo eum et ostendam illi salutare meum</verse>
    <verse label="Ps 91:1">psalmus cantici in die sabbati</verse>
    <verse label="Ps 91:2">bonum est confiteri Domino et psallere nomini tuo Altissime</verse>
    <verse label="Ps 91:3">ad adnuntiandum mane misericordiam tuam et veritatem tuam per noctem</verse>
    <verse label="Ps 91:4">in decacordo psalterio cum cantico in cithara</verse>
    <verse label="Ps 91:5">quia delectasti me Domine in factura tua et in operibus manuum tuarum exultabo</verse>
    <verse label="Ps 91:6">quam magnificata sunt opera tua Domine nimis profundae factae sunt cogitationes tuae</verse>
    <verse label="Ps 91:7">vir insipiens non cognoscet et stultus non intelleget haec</verse>
    <verse label="Ps 91:8">cum exorti fuerint peccatores sicut faenum et apparuerint omnes qui operantur iniquitatem ut intereant in saeculum %saeculi;</verse>
    <verse label="Ps 91:9">tu autem Altissimus in aeternum Domine</verse>
    <verse label="Ps 91:10">quoniam ecce inimici tui Domine; quoniam ecce inimici tui peribunt et dispergentur omnes qui operantur iniquitatem</verse>
    <verse label="Ps 91:11">et exaltabitur sicut unicornis cornu meum et senectus mea in misericordia uberi</verse>
    <verse label="Ps 91:12">et despexit oculus meus inimicis meis et insurgentibus in me malignantibus audiet auris mea</verse>
    <verse label="Ps 91:13">iustus ut palma florebit ut cedrus Libani multiplicabitur</verse>
    <verse label="Ps 91:14">plantati in domo Domini in atriis Dei nostri florebunt</verse>
    <verse label="Ps 91:15">adhuc multiplicabuntur in senecta uberi et bene patientes erunt</verse>
    <verse label="Ps 91:16">ut adnuntient quoniam rectus Dominus Deus noster et non est iniquitas in eo</verse>
    <verse label="Ps 92:1">laus cantici David in die ante sabbatum quando inhabitata est terra Dominus regnavit decore indutus est indutus est Dominus fortitudine et praecinxit se etenim firmavit orbem terrae qui non commovebitur</verse>
    <verse label="Ps 92:2">parata sedis tua ex tunc a saeculo tu es</verse>
    <verse label="Ps 92:3">elevaverunt flumina Domine elevaverunt flumina vocem suam elevabunt flumina fluctus suos;</verse>
    <verse label="Ps 92:4">a vocibus aquarum multarum mirabiles elationes maris mirabilis in altis Dominus</verse>
    <verse label="Ps 92:5">testimonia tua credibilia facta sunt nimis domum tuam decet sanctitudo Domine in longitudine dierum</verse>
    <verse label="Ps 93:1">psalmus David quarta sabbati Deus ultionum Dominus Deus ultionum libere egit</verse>
    <verse label="Ps 93:2">exaltare qui iudicas terram redde retributionem superbis</verse>
    <verse label="Ps 93:3">usquequo peccatores Domine usquequo peccatores gloriabuntur</verse>
    <verse label="Ps 93:4">effabuntur et loquentur iniquitatem loquentur omnes qui operantur iniustitiam</verse>
    <verse label="Ps 93:5">populum tuum Domine humiliaverunt et hereditatem tuam vexaverunt</verse>
    <verse label="Ps 93:6">viduam et advenam interfecerunt et pupillos occiderunt</verse>
    <verse label="Ps 93:7">et dixerunt non videbit Dominus nec intelleget Deus Iacob</verse>
    <verse label="Ps 93:8">intellegite qui insipientes estis in populo et stulti aliquando sapite</verse>
    <verse label="Ps 93:9">qui plantavit aurem non audiet aut qui finxit oculum non considerat</verse>
    <verse label="Ps 93:10">qui corripit gentes non arguet qui docet hominem scientiam</verse>
    <verse label="Ps 93:11">Dominus scit cogitationes hominum quoniam vanae sunt</verse>
    <verse label="Ps 93:12">beatus homo quem tu erudieris Domine et de lege tua docueris eum</verse>
    <verse label="Ps 93:13">ut mitiges ei a diebus malis donec fodiatur peccatori fovea</verse>
    <verse label="Ps 93:14">quia non repellet Dominus plebem suam et hereditatem suam non derelinquet</verse>
    <verse label="Ps 93:15">quoadusque iustitia convertatur in iudicium et qui iuxta illam omnes qui recto sunt corde diapsalma</verse>
    <verse label="Ps 93:16">quis consurget mihi adversus malignantes aut quis stabit mecum adversus operantes iniquitatem</verse>
    <verse label="Ps 93:17">nisi quia Dominus adiuvit me paulo minus habitavit in inferno anima mea</verse>
    <verse label="Ps 93:18">si dicebam motus est pes meus misericordia tua Domine adiuvabat me</verse>
    <verse label="Ps 93:19">secundum multitudinem dolorum meorum in corde meo consolationes tuae laetificaverunt animam meam</verse>
    <verse label="Ps 93:20">numquid aderit tibi sedis iniquitatis qui fingis dolorem in praecepto</verse>
    <verse label="Ps 93:21">captabunt in animam iusti et sanguinem innocentem condemnabunt</verse>
    <verse label="Ps 93:22">et factus est Dominus mihi in refugium et Deus meus in adiutorem spei meae</verse>
    <verse label="Ps 93:23">et reddet illis iniquitatem ipsorum et in malitia eorum disperdet eos disperdet illos Dominus Deus noster</verse>
    <verse label="Ps 94:1">laus cantici David venite exultemus Domino iubilemus Deo salutari nostro</verse>
    <verse label="Ps 94:2">praeoccupemus faciem eius in confessione et in psalmis iubilemus ei</verse>
    <verse label="Ps 94:3">quoniam Deus magnus Dominus et rex magnus super omnes deos</verse>
    <verse label="Ps 94:4">quia in manu eius fines terrae et altitudines montium ipsius sunt</verse>
    <verse label="Ps 94:5">quoniam ipsius est mare et ipse fecit illud et siccam manus eius formaverunt</verse>
    <verse label="Ps 94:6">venite adoremus et procidamus et ploremus ante Dominum qui fecit nos</verse>
    <verse label="Ps 94:7">quia ipse est Deus noster et nos populus pascuae eius et oves manus eius</verse>
    <verse label="Ps 94:8">hodie si vocem eius audieritis nolite obdurare corda vestra</verse>
    <verse label="Ps 94:9">sicut in inritatione secundum diem temptationis in deserto ubi temptaverunt me patres vestri probaverunt me; et viderunt opera mea</verse>
    <verse label="Ps 94:10">quadraginta annis offensus fui generationi illi et dixi semper errant corde</verse>
    <verse label="Ps 94:11">et isti non cognoverunt vias meas ut iuravi in ira mea si intrabunt in requiem meam</verse>
    <verse label="Ps 95:1">quando domus aedificabatur post captivitatem canticum huic David cantate Domino canticum novum cantate Domino omnis terra</verse>
    <verse label="Ps 95:2">cantate Domino benedicite nomini eius adnuntiate diem de die salutare eius</verse>
    <verse label="Ps 95:3">adnuntiate inter gentes gloriam eius in omnibus populis mirabilia eius</verse>
    <verse label="Ps 95:4">quoniam magnus Dominus et laudabilis valde terribilis est super omnes deos</verse>
    <verse label="Ps 95:5">quoniam omnes dii gentium daemonia at vero Dominus caelos fecit</verse>
    <verse label="Ps 95:6">confessio et pulchritudo in conspectu eius sanctimonia et magnificentia in sanctificatione eius</verse>
    <verse label="Ps 95:7">adferte Domino patriae gentium adferte Domino gloriam et honorem</verse>
    <verse label="Ps 95:8">adferte Domino gloriam nomini eius tollite hostias et introite in atria eius</verse>
    <verse label="Ps 95:9">adorate Dominum in atrio sancto eius commoveatur a facie eius universa terra</verse>
    <verse label="Ps 95:10">dicite in gentibus quia Dominus regnavit etenim correxit orbem qui non movebitur iudicabit populos in aequitate</verse>
    <verse label="Ps 95:11">laetentur caeli et exultet terra commoveatur mare et plenitudo eius</verse>
    <verse label="Ps 95:12">gaudebunt campi et omnia quae in eis sunt tunc exultabunt omnia ligna silvarum</verse>
    <verse label="Ps 95:13">a facie Domini quia venit quoniam venit iudicare terram iudicabit orbem terrae in aequitate et populos in veritate sua</verse>
    <verse label="Ps 96:1">huic David quando terra eius restituta est Dominus regnavit exultet terra laetentur insulae multae</verse>
    <verse label="Ps 96:2">nubes et caligo in circuitu eius iustitia et iudicium correctio sedis eius</verse>
    <verse label="Ps 96:3">ignis ante ipsum praecedet et inflammabit in circuitu inimicos eius</verse>
    <verse label="Ps 96:4">adluxerunt fulgora eius orbi terrae vidit et commota est terra</verse>
    <verse label="Ps 96:5">montes sicut cera fluxerunt a facie Domini; a facie Domini omnis terrae</verse>
    <verse label="Ps 96:6">adnuntiaverunt caeli iustitiam eius et viderunt omnes populi gloriam eius</verse>
    <verse label="Ps 96:7">confundantur omnes qui adorant sculptilia qui gloriantur in simulacris suis adorate eum omnes angeli eius</verse>
    <verse label="Ps 96:8">audivit et laetata est Sion et exultaverunt filiae Iudaeae propter iudicia tua Domine</verse>
    <verse label="Ps 96:9">quoniam tu Dominus Altissimus super omnem terram nimis superexaltatus es super omnes deos</verse>
    <verse label="Ps 96:10">qui diligitis Dominum odite malum custodit animas sanctorum suorum de manu peccatoris liberabit eos</verse>
    <verse label="Ps 96:11">lux orta est iusto et rectis corde laetitia</verse>
    <verse label="Ps 96:12">laetamini iusti in Domino et confitemini memoriae sanctificationis eius</verse>
    <verse label="Ps 97:1">psalmus David cantate Domino canticum novum quoniam mirabilia fecit salvavit sibi dextera eius et brachium sanctum eius</verse>
    <verse label="Ps 97:2">notum fecit Dominus salutare suum in conspectu gentium revelavit iustitiam suam</verse>
    <verse label="Ps 97:3">recordatus est misericordiae suae et veritatem suam domui Israhel viderunt omnes termini terrae salutare Dei nostri</verse>
    <verse label="Ps 97:4">iubilate Domino omnis terra cantate et exultate et psallite</verse>
    <verse label="Ps 97:5">psallite Domino in cithara in cithara et voce psalmi</verse>
    <verse label="Ps 97:6">in tubis ductilibus et voce tubae corneae iubilate in conspectu regis Domini</verse>
    <verse label="Ps 97:7">moveatur mare et plenitudo eius orbis terrarum et qui habitant in eo</verse>
    <verse label="Ps 97:8">flumina plaudent manu simul montes exultabunt</verse>
    <verse label="Ps 97:9">a conspectu Domini quoniam venit iudicare terram iudicabit orbem terrarum in iustitia et populos in aequitate</verse>
    <verse label="Ps 98:1">psalmus David Dominus regnavit irascantur populi qui sedet super cherubin moveatur terra</verse>
    <verse label="Ps 98:2">Dominus in Sion magnus et excelsus est super omnes populos</verse>
    <verse label="Ps 98:3">confiteantur nomini tuo magno quoniam terribile et sanctum est</verse>
    <verse label="Ps 98:4">et honor regis iudicium diligit tu parasti directiones iudicium et iustitiam in Iacob tu fecisti</verse>
    <verse label="Ps 98:5">exaltate Dominum Deum nostrum et adorate scabillum pedum eius quoniam sanctum est</verse>
    <verse label="Ps 98:6">Moses et Aaron in sacerdotibus eius et Samuhel inter eos qui invocant nomen eius invocabant Dominum et ipse exaudiebat illos</verse>
    <verse label="Ps 98:7">in columna nubis loquebatur ad eos custodiebant testimonia eius et praeceptum quod dedit illis</verse>
    <verse label="Ps 98:8">Domine Deus noster tu exaudiebas illos Deus tu propitius fuisti eis et ulciscens in omnes adinventiones eorum</verse>
    <verse label="Ps 98:9">exaltate Dominum Deum nostrum et adorate in monte sancto eius quoniam sanctus Dominus Deus noster</verse>
    <verse label="Ps 99:1">psalmus in confessione</verse>
    <verse label="Ps 99:2">iubilate Domino omnis terra servite Domino in laetitia introite in conspectu eius in exultatione</verse>
    <verse label="Ps 99:3">scitote quoniam Dominus ipse est Deus ipse fecit nos et non ipsi nos populus eius et oves pascuae eius</verse>
    <verse label="Ps 99:4">introite portas eius in confessione atria eius in hymnis confitemini illi laudate nomen eius</verse>
    <verse label="Ps 99:5">quoniam suavis Dominus in aeternum misericordia eius et usque in generationem et generationem veritas eius</verse>
    <verse label="Ps 100:1">David psalmus misericordiam et iudicium cantabo tibi Domine psallam</verse>
    <verse label="Ps 100:2">et intellegam in via inmaculata quando venies ad me perambulabam in innocentia cordis mei in medio domus meae</verse>
    <verse label="Ps 100:3">non proponebam ante oculos meos rem iniustam facientes praevaricationes odivi non adhesit mihi</verse>
    <verse label="Ps 100:4">cor pravum declinante a me maligno non cognoscebam</verse>
    <verse label="Ps 100:5">detrahentem secreto proximo suo hunc persequebar superbo oculo et insatiabili corde cum hoc non edebam</verse>
    <verse label="Ps 100:6">oculi mei ad fideles terrae ut sederent mecum ambulans in via inmaculata hic mihi ministrabat</verse>
    <verse label="Ps 100:7">non habitabat in medio domus meae qui facit superbiam qui loquitur iniqua non direxit in conspectu oculorum meorum</verse>
    <verse label="Ps 100:8">in matutino interficiebam omnes peccatores terrae ut disperderem de civitate Domini omnes operantes iniquitatem</verse>
    <verse label="Ps 101:1">oratio pauperis cum anxius fuerit et coram Domino effuderit precem suam</verse>
    <verse label="Ps 101:2">Domine exaudi orationem meam et clamor meus ad te veniat</verse>
    <verse label="Ps 101:3">non avertas faciem tuam a me in quacumque die tribulor inclina ad me aurem tuam in quacumque die invocavero te velociter exaudi me</verse>
    <verse label="Ps 101:4">quia defecerunt sicut fumus dies mei et ossa mea sicut gremium aruerunt</verse>
    <verse label="Ps 101:5">percussum est ut faenum et aruit cor meum quia oblitus sum comedere panem meum</verse>
    <verse label="Ps 101:6">a voce gemitus mei adhesit os meum carni meae</verse>
    <verse label="Ps 101:7">similis factus sum pelicano solitudinis factus sum sicut nycticorax in domicilio</verse>
    <verse label="Ps 101:8">vigilavi et factus sum sicut passer solitarius in tecto</verse>
    <verse label="Ps 101:9">tota die exprobrabant mihi inimici mei et qui laudabant me adversus me iurabant</verse>
    <verse label="Ps 101:10">quia cinerem tamquam panem manducavi et poculum meum cum fletu miscebam</verse>
    <verse label="Ps 101:11">a facie irae et indignationis tuae quia elevans adlisisti me</verse>
    <verse label="Ps 101:12">dies mei sicut umbra declinaverunt et ego sicut faenum arui</verse>
    <verse label="Ps 101:13">tu autem Domine in aeternum permanes et memoriale tuum in generationem et generationem</verse>
    <verse label="Ps 101:14">tu exsurgens misereberis Sion quia tempus miserendi eius quia venit tempus</verse>
    <verse label="Ps 101:15">quoniam placuerunt servis tuis lapides eius et terrae eius miserebuntur</verse>
    <verse label="Ps 101:16">et timebunt gentes nomen Domini et omnes reges terrae gloriam tuam</verse>
    <verse label="Ps 101:17">quia aedificabit Dominus Sion et videbitur in gloria sua</verse>
    <verse label="Ps 101:18">respexit in orationem humilium et non sprevit precem eorum</verse>
    <verse label="Ps 101:19">scribantur haec in generationem alteram et populus qui creabitur laudabit Dominum</verse>
    <verse label="Ps 101:20">quia prospexit de excelso sancto suo Dominus de caelo in terram aspexit</verse>
    <verse label="Ps 101:21">ut audiret gemitum conpeditorum ut solvat filios interemptorum</verse>
    <verse label="Ps 101:22">ut adnuntiet in Sion nomen Domini et laudem suam in Hierusalem</verse>
    <verse label="Ps 101:23">in conveniendo populos in unum et reges ut serviant Domino</verse>
    <verse label="Ps 101:24">respondit ei in via virtutis suae paucitatem dierum meorum nuntia mihi</verse>
    <verse label="Ps 101:25">ne revoces me in dimidio dierum meorum in generationem et generationem anni tui</verse>
    <verse label="Ps 101:26">initio tu Domine terram fundasti et opera manuum tuarum sunt caeli</verse>
    <verse label="Ps 101:27">ipsi peribunt tu autem permanes et omnes sicut vestimentum veterescent et sicut opertorium mutabis eos et mutabuntur</verse>
    <verse label="Ps 101:28">tu autem idem ipse es et anni tui non deficient</verse>
    <verse label="Ps 101:29">filii servorum tuorum habitabunt et semen eorum in saeculum dirigetur</verse>
    <verse label="Ps 102:1">ipsi David benedic anima mea Domino et omnia quae intra me sunt nomini sancto eius</verse>
    <verse label="Ps 102:2">benedic anima mea Domino et noli oblivisci omnes retributiones eius</verse>
    <verse label="Ps 102:3">qui propitiatur omnibus iniquitatibus tuis qui sanat omnes infirmitates tuas</verse>
    <verse label="Ps 102:4">qui redimit de interitu vitam tuam qui coronat te in misericordia et miserationibus</verse>
    <verse label="Ps 102:5">qui replet in bonis desiderium tuum renovabitur ut aquilae iuventus tua</verse>
    <verse label="Ps 102:6">faciens misericordias Dominus et iudicium omnibus iniuriam patientibus</verse>
    <verse label="Ps 102:7">notas fecit vias suas Mosi filiis Israhel voluntates suas</verse>
    <verse label="Ps 102:8">miserator et misericors Dominus longanimis et multum misericors</verse>
    <verse label="Ps 102:9">non in perpetuum irascetur neque in aeternum comminabitur</verse>
    <verse label="Ps 102:10">non secundum peccata nostra fecit nobis nec secundum iniustitias nostras retribuit nobis</verse>
    <verse label="Ps 102:11">quoniam secundum altitudinem caeli a terra corroboravit misericordiam suam super timentes se</verse>
    <verse label="Ps 102:12">quantum distat ortus ab occidente longe fecit a nobis iniquitates nostras</verse>
    <verse label="Ps 102:13">quomodo miseretur pater filiorum misertus est Dominus timentibus se</verse>
    <verse label="Ps 102:14">quoniam ipse cognovit figmentum nostrum recordatus est quoniam pulvis sumus</verse>
    <verse label="Ps 102:15">homo sicut faenum dies eius tamquam flos agri sic efflorebit</verse>
    <verse label="Ps 102:16">quoniam spiritus pertransivit in illo et non subsistet et non cognoscet amplius locum suum</verse>
    <verse label="Ps 102:17">misericordia autem Domini ab aeterno et usque in aeternum super timentes eum et iustitia illius in filios filiorum</verse>
    <verse label="Ps 102:18">his qui servant testamentum eius et memores sunt mandatorum ipsius ad faciendum ea</verse>
    <verse label="Ps 102:19">Dominus in caelo paravit sedem suam et regnum ipsius omnibus dominabitur</verse>
    <verse label="Ps 102:20">benedicite Domino angeli eius potentes virtute facientes verbum illius ad audiendam vocem sermonum eius</verse>
    <verse label="Ps 102:21">benedicite Domino omnes virtutes eius ministri eius qui facitis voluntatem eius</verse>
    <verse label="Ps 102:22">benedicite Domino omnia opera eius in omni loco dominationis ipsius benedic anima mea Domino</verse>
    <verse label="Ps 103:1">ipsi David benedic anima mea Domino Domine Deus meus magnificatus es vehementer confessionem et decorem induisti</verse>
    <verse label="Ps 103:2">amictus lumine sicut vestimento extendens caelum sicut pellem</verse>
    <verse label="Ps 103:3">qui tegis in aquis superiora eius qui ponis nubem ascensum tuum qui ambulas super pinnas ventorum</verse>
    <verse label="Ps 103:4">qui facis angelos tuos spiritus et ministros tuos ignem urentem</verse>
    <verse label="Ps 103:5">qui fundasti terram super stabilitatem suam non inclinabitur in saeculum saeculi</verse>
    <verse label="Ps 103:6">abyssus sicut vestimentum amictus eius super montes stabunt aquae</verse>
    <verse label="Ps 103:7">ab increpatione tua fugient a voce tonitrui tui formidabunt</verse>
    <verse label="Ps 103:8">ascendunt montes et descendunt campi in locum quem fundasti eis</verse>
    <verse label="Ps 103:9">terminum posuisti quem non transgredientur neque convertentur operire terram</verse>
    <verse label="Ps 103:10">qui emittis fontes in convallibus inter medium montium pertransibunt aquae</verse>
    <verse label="Ps 103:11">potabunt omnes bestiae agri expectabunt onagri in siti sua</verse>
    <verse label="Ps 103:12">super ea volucres caeli habitabunt de medio petrarum dabunt vocem</verse>
    <verse label="Ps 103:13">rigans montes de superioribus suis de fructu operum tuorum satiabitur terra</verse>
    <verse label="Ps 103:14">producens faenum iumentis et herbam servituti hominum ut educas panem de terra</verse>
    <verse label="Ps 103:15">et vinum laetificat cor hominis ut exhilaret faciem in oleo et panis cor hominis confirmat</verse>
    <verse label="Ps 103:16">saturabuntur ligna campi et cedri Libani quas plantavit</verse>
    <verse label="Ps 103:17">illic passeres nidificabunt erodii domus dux est eorum</verse>
    <verse label="Ps 103:18">montes excelsi cervis petra refugium erinaciis</verse>
    <verse label="Ps 103:19">fecit lunam in tempora sol cognovit occasum suum</verse>
    <verse label="Ps 103:20">posuisti tenebras et facta est nox in ipsa pertransibunt omnes bestiae silvae</verse>
    <verse label="Ps 103:21">catuli leonum rugientes ut rapiant et quaerant a Deo escam sibi</verse>
    <verse label="Ps 103:22">ortus est sol et congregati sunt et in cubilibus suis conlocabuntur</verse>
    <verse label="Ps 103:23">exibit homo ad opus suum et ad operationem suam usque ad vesperum</verse>
    <verse label="Ps 103:24">quam magnificata sunt opera tua Domine omnia in sapientia fecisti impleta est terra possessione tua</verse>
    <verse label="Ps 103:25">hoc mare magnum et spatiosum manibus; illic reptilia quorum non est numerus animalia pusilla cum magnis</verse>
    <verse label="Ps 103:26">illic naves pertransibunt draco iste quem formasti ad inludendum ei</verse>
    <verse label="Ps 103:27">omnia a te expectant ut des illis escam in tempore</verse>
    <verse label="Ps 103:28">dante te illis colligent aperiente te manum tuam omnia implebuntur bonitate</verse>
    <verse label="Ps 103:29">avertente autem te faciem turbabuntur auferes spiritum eorum et deficient et in pulverem suum revertentur</verse>
    <verse label="Ps 103:30">emittes spiritum tuum et creabuntur et renovabis faciem terrae</verse>
    <verse label="Ps 103:31">sit gloria Domini in saeculum laetabitur Dominus in operibus suis</verse>
    <verse label="Ps 103:32">qui respicit terram et facit eam tremere qui tangit montes et fumigant</verse>
    <verse label="Ps 103:33">cantabo Domino in vita mea psallam Deo meo quamdiu sum</verse>
    <verse label="Ps 103:34">iucundum sit ei eloquium meum ego vero delectabor in Domino</verse>
    <verse label="Ps 103:35">deficiant peccatores a terra et iniqui ita ut non sint benedic anima mea Domino</verse>
    <verse label="Ps 104:1">alleluia confitemini Domino et invocate nomen eius adnuntiate inter gentes opera eius</verse>
    <verse label="Ps 104:2">cantate ei et psallite ei narrate omnia mirabilia eius</verse>
    <verse label="Ps 104:3">laudamini in nomine sancto eius laetetur cor quaerentium Dominum</verse>
    <verse label="Ps 104:4">quaerite Dominum et confirmamini quaerite faciem eius semper</verse>
    <verse label="Ps 104:5">mementote mirabilium eius quae fecit prodigia eius et iudicia oris eius</verse>
    <verse label="Ps 104:6">semen Abraham servi eius filii Iacob electi eius</verse>
    <verse label="Ps 104:7">ipse Dominus Deus noster in universa terra iudicia eius</verse>
    <verse label="Ps 104:8">memor fuit in saeculum testamenti sui verbi quod mandavit in mille generationes</verse>
    <verse label="Ps 104:9">quod disposuit ad Abraham et iuramenti sui ad Isaac</verse>
    <verse label="Ps 104:10">et statuit illud Iacob in praeceptum et Israhel in testamentum aeternum</verse>
    <verse label="Ps 104:11">dicens tibi dabo terram Chanaan funiculum hereditatis vestrae</verse>
    <verse label="Ps 104:12">cum essent numero breves paucissimos et incolas eius</verse>
    <verse label="Ps 104:13">et pertransierunt de gente in gentem et de regno ad populum alterum</verse>
    <verse label="Ps 104:14">non reliquit hominem nocere eis et corripuit pro eis reges</verse>
    <verse label="Ps 104:15">nolite tangere christos meos et in prophetis meis nolite malignari</verse>
    <verse label="Ps 104:16">et vocavit famem super terram omne firmamentum panis contrivit</verse>
    <verse label="Ps 104:17">misit ante eos virum in servum venundatus est Ioseph</verse>
    <verse label="Ps 104:18">humiliaverunt in conpedibus pedes eius ferrum pertransiit anima eius</verse>
    <verse label="Ps 104:19">donec veniret verbum eius eloquium Domini inflammavit eum</verse>
    <verse label="Ps 104:20">misit rex et solvit eum princeps populorum et dimisit eum</verse>
    <verse label="Ps 104:21">constituit eum dominum domus suae et principem omnis possessionis suae</verse>
    <verse label="Ps 104:22">ut erudiret principes eius sicut semet ipsum et senes eius prudentiam doceret</verse>
    <verse label="Ps 104:23">et intravit Israhel in Aegyptum et Iacob accola fuit in terra Cham</verse>
    <verse label="Ps 104:24">et auxit populum eius vehementer et firmavit eum super inimicos eius</verse>
    <verse label="Ps 104:25">convertit cor eorum ut odirent populum eius ut dolum facerent in servos eius</verse>
    <verse label="Ps 104:26">misit Mosen servum suum Aaron quem elegit ipsum</verse>
    <verse label="Ps 104:27">posuit in eis verba signorum suorum et prodigiorum in terra Cham</verse>
    <verse label="Ps 104:28">misit tenebras et obscuravit et non exacerbavit sermones suos</verse>
    <verse label="Ps 104:29">convertit aquas eorum in sanguinem et occidit pisces eorum</verse>
    <verse label="Ps 104:30">dedit terra eorum ranas in penetrabilibus regum ipsorum</verse>
    <verse label="Ps 104:31">dixit et venit cynomia et scinifes in omnibus finibus eorum</verse>
    <verse label="Ps 104:32">posuit pluvias eorum grandinem ignem conburentem in terra ipsorum</verse>
    <verse label="Ps 104:33">et percussit vineas eorum et ficulneas eorum et contrivit lignum finium eorum</verse>
    <verse label="Ps 104:34">dixit et venit lucusta et bruchus cuius non erat numerus</verse>
    <verse label="Ps 104:35">et comedit omne faenum in terra eorum et comedit omnem fructum terrae eorum</verse>
    <verse label="Ps 104:36">et percussit omne primogenitum in terra eorum primitias omnis laboris eorum</verse>
    <verse label="Ps 104:37">et eduxit eos in argento et auro et non erat in tribubus eorum infirmus</verse>
    <verse label="Ps 104:38">laetata est Aegyptus in profectione eorum quia incubuit timor eorum super eos</verse>
    <verse label="Ps 104:39">expandit nubem in protectionem eorum et ignem ut luceret eis per noctem</verse>
    <verse label="Ps 104:40">petierunt et venit coturnix et panem caeli saturavit eos</verse>
    <verse label="Ps 104:41">disrupit petram et fluxerunt aquae abierunt in sicco flumina</verse>
    <verse label="Ps 104:42">quoniam memor fuit verbi sancti sui quod habuit ad Abraham puerum suum</verse>
    <verse label="Ps 104:43">et eduxit populum suum in exultatione %et; electos suos in laetitia</verse>
    <verse label="Ps 104:44">et dedit illis regiones gentium et labores populorum possederunt</verse>
    <verse label="Ps 104:45">ut custodiant iustificationes eius et legem eius requirant</verse>
    <verse label="Ps 105:1">alleluia confitemini Domino quoniam bonus quoniam in saeculum misericordia eius</verse>
    <verse label="Ps 105:2">quis loquetur potentias Domini auditas faciet omnes laudes eius</verse>
    <verse label="Ps 105:3">beati qui custodiunt iudicium et faciunt iustitiam in omni tempore</verse>
    <verse label="Ps 105:4">memento nostri Domine in beneplacito populi tui visita nos in salutari tuo</verse>
    <verse label="Ps 105:5">ad videndum in bonitate electorum tuorum ad laetandum in laetitia gentis tuae et lauderis cum hereditate tua</verse>
    <verse label="Ps 105:6">peccavimus cum patribus nostris iniuste egimus iniquitatem fecimus</verse>
    <verse label="Ps 105:7">patres nostri in Aegypto non intellexerunt mirabilia tua non fuerunt memores multitudinis misericordiae tuae et inritaverunt ascendentes in mare mare; Rubrum</verse>
    <verse label="Ps 105:8">et salvavit eos propter nomen suum ut notam faceret potentiam suam</verse>
    <verse label="Ps 105:9">et increpuit mare Rubrum et exsiccatum est et deduxit eos in abyssis sicut in deserto</verse>
    <verse label="Ps 105:10">et salvavit eos de manu odientium et redemit eos de manu inimici</verse>
    <verse label="Ps 105:11">et operuit aqua tribulantes eos unus ex eis non remansit</verse>
    <verse label="Ps 105:12">et crediderunt in verbis eius et laudaverunt laudem eius</verse>
    <verse label="Ps 105:13">cito fecerunt obliti sunt operum eius non sustinuerunt consilium eius</verse>
    <verse label="Ps 105:14">et concupierunt concupiscentiam in deserto et temptaverunt Deum in inaquoso</verse>
    <verse label="Ps 105:15">et dedit eis petitionem ipsorum et misit saturitatem in anima eorum</verse>
    <verse label="Ps 105:16">et inritaverunt Mosen in castris Aaron sanctum Domini</verse>
    <verse label="Ps 105:17">aperta est terra et degluttivit Dathan et operuit super congregationem Abiron</verse>
    <verse label="Ps 105:18">et exarsit ignis in synagoga eorum flamma conbusit peccatores</verse>
    <verse label="Ps 105:19">et fecerunt vitulum in Choreb et adoraverunt sculptile</verse>
    <verse label="Ps 105:20">et mutaverunt gloriam suam in similitudine vituli comedentis faenum</verse>
    <verse label="Ps 105:21">obliti sunt Deum qui salvavit eos qui fecit magnalia in Aegypto</verse>
    <verse label="Ps 105:22">mirabilia in terra Cham terribilia in mari Rubro</verse>
    <verse label="Ps 105:23">et dixit ut disperderet eos si non Moses electus eius stetisset in confractione in conspectu eius ut averteret iram eius ne disperderet eos</verse>
    <verse label="Ps 105:24">et pro nihilo habuerunt terram desiderabilem non crediderunt verbo eius</verse>
    <verse label="Ps 105:25">et murmurabant in tabernaculis suis non exaudierunt vocem Domini</verse>
    <verse label="Ps 105:26">et elevavit manum suam super eos ut prosterneret eos in deserto</verse>
    <verse label="Ps 105:27">et ut deiceret semen eorum in nationibus et dispergeret eos in regionibus</verse>
    <verse label="Ps 105:28">et initiati sunt Beelphegor et comederunt sacrificia mortuorum</verse>
    <verse label="Ps 105:29">et inritaverunt eum in adinventionibus suis et multiplicata est in eis ruina</verse>
    <verse label="Ps 105:30">et stetit Finees et placavit et cessavit quassatio</verse>
    <verse label="Ps 105:31">et reputatum est ei in iustitiam in generatione et generationem usque in sempiternum</verse>
    <verse label="Ps 105:32">et inritaverunt ad aquam Contradictionis et vexatus est Moses propter eos</verse>
    <verse label="Ps 105:33">quia exacerbaverunt spiritum eius et distinxit in labiis suis</verse>
    <verse label="Ps 105:34">non disperdiderunt gentes quas dixit Dominus illis</verse>
    <verse label="Ps 105:35">et commixti sunt inter gentes et didicerunt opera eorum</verse>
    <verse label="Ps 105:36">et servierunt sculptilibus eorum et factum est illis in scandalum</verse>
    <verse label="Ps 105:37">et immolaverunt filios suos et filias suas daemoniis</verse>
    <verse label="Ps 105:38">et effuderunt sanguinem innocentem sanguinem filiorum suorum et filiarum suarum; quas sacrificaverunt sculptilibus Chanaan et interfecta est terra in sanguinibus</verse>
    <verse label="Ps 105:39">et contaminata est in operibus eorum et fornicati sunt in adinventionibus suis</verse>
    <verse label="Ps 105:40">et iratus est furore Dominus in populo suo et abominatus est hereditatem suam</verse>
    <verse label="Ps 105:41">et tradidit eos in manus gentium et dominati sunt eorum qui oderant eos</verse>
    <verse label="Ps 105:42">et tribulaverunt eos inimici eorum et humiliati sunt sub manibus eorum</verse>
    <verse label="Ps 105:43">saepe liberavit eos ipsi autem exacerbaverunt eum in consilio suo et humiliati sunt in iniquitatibus suis</verse>
    <verse label="Ps 105:44">et vidit cum tribularentur et audiret orationem eorum</verse>
    <verse label="Ps 105:45">et memor fuit testamenti sui et paenituit eum secundum multitudinem misericordiae suae</verse>
    <verse label="Ps 105:46">et dedit eos in misericordias in conspectu omnium qui ceperant eos</verse>
    <verse label="Ps 105:47">salvos fac nos Domine Deus noster et congrega nos de nationibus ut confiteamur nomini tuo sancto et gloriemur in laude tua</verse>
    <verse label="Ps 105:48">benedictus Dominus Deus Israhel a saeculo et usque in saeculum et dicet omnis populus fiat fiat</verse>
    <verse label="Ps 106:1">alleluia confitemini Domino quoniam bonus quoniam in saeculum misericordia eius</verse>
    <verse label="Ps 106:2">dicant qui redempti sunt a Domino quos redemit de manu inimici de regionibus congregavit eos</verse>
    <verse label="Ps 106:3">a solis ortu et occasu et ab aquilone et mari</verse>
    <verse label="Ps 106:4">erraverunt in solitudine in inaquoso viam civitatis habitaculi non invenerunt</verse>
    <verse label="Ps 106:5">esurientes et sitientes anima eorum in ipsis defecit</verse>
    <verse label="Ps 106:6">et clamaverunt ad Dominum cum tribularentur et de necessitatibus eorum eripuit eos</verse>
    <verse label="Ps 106:7">et deduxit eos in viam rectam ut irent in civitatem habitationis</verse>
    <verse label="Ps 106:8">confiteantur Domino misericordiae eius et mirabilia eius filiis hominum</verse>
    <verse label="Ps 106:9">quia satiavit animam inanem et animam esurientem satiavit bonis</verse>
    <verse label="Ps 106:10">sedentes in tenebris et umbra mortis vinctos in mendicitate et ferro</verse>
    <verse label="Ps 106:11">quia exacerbaverunt eloquia Dei et consilium Altissimi inritaverunt</verse>
    <verse label="Ps 106:12">et humiliatum est in laboribus cor eorum infirmati sunt nec fuit qui adiuvaret</verse>
    <verse label="Ps 106:13">et clamaverunt ad Dominum cum tribularentur et de necessitatibus eorum liberavit eos</verse>
    <verse label="Ps 106:14">et eduxit eos de tenebris et umbra mortis et vincula eorum disrupit</verse>
    <verse label="Ps 106:15">confiteantur Domino misericordiae eius et mirabilia eius filiis hominum</verse>
    <verse label="Ps 106:16">quia contrivit portas aereas et vectes ferreos confregit</verse>
    <verse label="Ps 106:17">suscepit eos de via iniquitatis eorum propter iniustitias enim suas humiliati sunt</verse>
    <verse label="Ps 106:18">omnem escam abominata est anima eorum et adpropinquaverunt usque ad portas mortis</verse>
    <verse label="Ps 106:19">et clamaverunt ad Dominum cum tribularentur et de necessitatibus eorum liberavit eos</verse>
    <verse label="Ps 106:20">misit verbum suum et sanavit eos et eripuit eos de interitionibus eorum</verse>
    <verse label="Ps 106:21">confiteantur Domino misericordiae eius et mirabilia eius filiis hominum</verse>
    <verse label="Ps 106:22">et sacrificent sacrificium laudis et adnuntient opera eius in exultatione</verse>
    <verse label="Ps 106:23">qui descendunt mare in navibus facientes operationem in aquis multis</verse>
    <verse label="Ps 106:24">ipsi viderunt opera Domini et mirabilia eius in profundo</verse>
    <verse label="Ps 106:25">dixit et stetit spiritus procellae et exaltati sunt fluctus eius</verse>
    <verse label="Ps 106:26">ascendunt usque ad caelos et descendunt usque ad abyssos anima eorum in malis tabescebat</verse>
    <verse label="Ps 106:27">turbati sunt et moti sunt sicut ebrius et omnis sapientia eorum devorata est</verse>
    <verse label="Ps 106:28">et clamaverunt ad Dominum cum tribularentur et de necessitatibus eorum eduxit eos</verse>
    <verse label="Ps 106:29">et statuit procellam %eius; in auram et siluerunt fluctus eius</verse>
    <verse label="Ps 106:30">et laetati sunt quia siluerunt et deduxit eos in portum voluntatis eorum</verse>
    <verse label="Ps 106:31">confiteantur Domino misericordiae eius et mirabilia eius filiis hominum</verse>
    <verse label="Ps 106:32">exaltent eum in ecclesia plebis et in cathedra seniorum laudent eum</verse>
    <verse label="Ps 106:33">posuit flumina in desertum et exitus aquarum in sitim</verse>
    <verse label="Ps 106:34">terram fructiferam in salsuginem a malitia inhabitantium in ea</verse>
    <verse label="Ps 106:35">posuit desertum in stagna aquarum et terram sine aqua in exitus aquarum</verse>
    <verse label="Ps 106:36">et conlocavit illic esurientes et constituerunt civitatem habitationis</verse>
    <verse label="Ps 106:37">et seminaverunt agros et plantaverunt vineas et fecerunt fructum nativitatis</verse>
    <verse label="Ps 106:38">et benedixit eis et multiplicati sunt nimis et iumenta eorum non minoravit</verse>
    <verse label="Ps 106:39">et pauci facti sunt et vexati sunt a tribulatione malorum et dolore</verse>
    <verse label="Ps 106:40">effusa est contemptio super principes et errare fecit eos in invio et non in via</verse>
    <verse label="Ps 106:41">et adiuvit pauperem de inopia et posuit sicut oves familias</verse>
    <verse label="Ps 106:42">videbunt recti et laetabuntur et omnis iniquitas oppilabit os suum</verse>
    <verse label="Ps 106:43">quis sapiens et custodiet haec et intellegent misericordias Domini</verse>
    <verse label="Ps 107:1">canticum psalmi David</verse>
    <verse label="Ps 107:2">paratum cor meum Deus paratum cor meum cantabo et psallam in gloria mea</verse>
    <verse label="Ps 107:3">exsurge psalterium et cithara exsurgam diluculo</verse>
    <verse label="Ps 107:4">confitebor tibi in populis Domine et psallam tibi in nationibus</verse>
    <verse label="Ps 107:5">quia magna super caelos misericordia tua et usque ad nubes veritas tua</verse>
    <verse label="Ps 107:6">exaltare super caelos Deus et super omnem terram gloria tua</verse>
    <verse label="Ps 107:7">ut liberentur dilecti tui salvum fac dextera tua et exaudi me</verse>
    <verse label="Ps 107:8">Deus locutus est in sancto suo exaltabor et dividam Sicima et convallem tabernaculorum dimetiar</verse>
    <verse label="Ps 107:9">meus est Galaad et meus est Manasse et Effraim susceptio capitis mei Iuda rex meus</verse>
    <verse label="Ps 107:10">Moab lebes spei meae in Idumeam extendam calciamentum meum mihi alienigenae amici facti sunt</verse>
    <verse label="Ps 107:11">quis deducet me in civitatem munitam quis deducet me usque in Idumeam</verse>
    <verse label="Ps 107:12">nonne tu Deus qui reppulisti nos et non exibis Deus in virtutibus nostris</verse>
    <verse label="Ps 107:13">da nobis auxilium de tribulatione quia vana salus hominis</verse>
    <verse label="Ps 107:14">in Deo faciemus virtutem et ipse ad nihilum deducet inimicos nostros</verse>
    <verse label="Ps 108:1">in finem David psalmus</verse>
    <verse label="Ps 108:2">Deus laudem meam ne tacueris quia os peccatoris et os dolosi super me apertum est</verse>
    <verse label="Ps 108:3">locuti sunt adversum me lingua dolosa et sermonibus odii circuierunt me et expugnaverunt me gratis</verse>
    <verse label="Ps 108:4">pro eo ut me diligerent detrahebant mihi ego autem orabam</verse>
    <verse label="Ps 108:5">et posuerunt adversus me mala pro bonis et odium pro dilectione mea</verse>
    <verse label="Ps 108:6">constitue super eum peccatorem et diabulus stet a dextris eius</verse>
    <verse label="Ps 108:7">cum iudicatur exeat condemnatus et oratio eius fiat in peccatum</verse>
    <verse label="Ps 108:8">fiant dies eius pauci et episcopatum eius accipiat alter</verse>
    <verse label="Ps 108:9">fiant filii eius orfani et uxor eius vidua</verse>
    <verse label="Ps 108:10">nutantes transferantur filii eius et mendicent eiciantur de habitationibus suis</verse>
    <verse label="Ps 108:11">scrutetur fenerator omnem substantiam eius et diripiant alieni labores eius</verse>
    <verse label="Ps 108:12">non sit illi adiutor nec sit qui misereatur pupillis eius</verse>
    <verse label="Ps 108:13">fiant nati eius in interitum in generatione una deleatur nomen eius</verse>
    <verse label="Ps 108:14">in memoriam redeat iniquitas patrum eius in conspectu Domini et peccatum matris eius non deleatur</verse>
    <verse label="Ps 108:15">fiant contra Dominum semper et dispereat de terra memoria eorum</verse>
    <verse label="Ps 108:16">pro eo quod non est recordatus facere misericordiam</verse>
    <verse label="Ps 108:17">et persecutus est hominem inopem et mendicum et conpunctum corde mortificare</verse>
    <verse label="Ps 108:18">et dilexit maledictionem et veniet ei et noluit benedictionem et elongabitur ab eo et induit maledictionem sicut vestimentum et intravit sicut aqua in interiora eius et sicut oleum in ossibus eius</verse>
    <verse label="Ps 108:19">fiat ei sicut vestimentum quo operitur et sicut zona qua semper praecingitur</verse>
    <verse label="Ps 108:20">hoc opus eorum qui detrahunt mihi apud Dominum et qui loquuntur mala adversus animam meam</verse>
    <verse label="Ps 108:21">et tu Domine Domine fac mecum propter nomen tuum quia suavis misericordia tua libera me</verse>
    <verse label="Ps 108:22">quia egenus et pauper ego sum et cor meum turbatum est intra me</verse>
    <verse label="Ps 108:23">sicut umbra cum declinat ablatus sum excussus sum sicut lucustae</verse>
    <verse label="Ps 108:24">genua mea infirmata sunt a ieiunio et caro mea inmutata est propter oleum</verse>
    <verse label="Ps 108:25">et ego factus sum obprobrium illis viderunt me moverunt capita sua</verse>
    <verse label="Ps 108:26">adiuva me Domine Deus meus salvum fac me secundum misericordiam tuam</verse>
    <verse label="Ps 108:27">et sciant quia manus tua haec tu Domine fecisti eam</verse>
    <verse label="Ps 108:28">maledicent illi et tu benedices qui insurgunt in me confundantur servus autem tuus laetabitur</verse>
    <verse label="Ps 108:29">induantur qui detrahunt mihi pudore et operiantur sicut deploide confusione sua</verse>
    <verse label="Ps 108:30">confitebor Domino nimis in ore meo et in medio multorum laudabo eum</verse>
    <verse label="Ps 108:31">quia adstetit a dextris pauperis ut salvam faceret a persequentibus animam meam</verse>
    <verse label="Ps 109:1">David psalmus dixit Dominus Domino meo sede a dextris meis donec ponam inimicos tuos scabillum pedum tuorum</verse>
    <verse label="Ps 109:2">virgam virtutis tuae emittet Dominus ex Sion dominare in medio inimicorum tuorum</verse>
    <verse label="Ps 109:3">tecum principium in die virtutis tuae in splendoribus sanctorum ex utero ante luciferum genui te</verse>
    <verse label="Ps 109:4">iuravit Dominus et non paenitebit eum tu es sacerdos in aeternum secundum ordinem Melchisedech</verse>
    <verse label="Ps 109:5">Dominus a dextris tuis confregit in die irae suae reges</verse>
    <verse label="Ps 109:6">iudicabit in nationibus implebit cadavera conquassabit capita in terra multorum</verse>
    <verse label="Ps 109:7">de torrente in via bibet propterea exaltabit caput</verse>
    <verse label="Ps 110:1">alleluia reversionis Aggei et Zacchariae confitebor tibi Domine in toto corde meo in consilio iustorum et congregatione</verse>
    <verse label="Ps 110:2">magna opera Domini exquisita in omnes voluntates eius</verse>
    <verse label="Ps 110:3">confessio et magnificentia opus eius et iustitia eius manet in saeculum saeculi</verse>
    <verse label="Ps 110:4">memoriam fecit mirabilium suorum misericors et miserator Dominus</verse>
    <verse label="Ps 110:5">escam dedit timentibus se memor erit in saeculum testamenti sui</verse>
    <verse label="Ps 110:6">virtutem operum suorum adnuntiabit populo suo</verse>
    <verse label="Ps 110:7">ut det illis hereditatem gentium opera manuum eius veritas et iudicium</verse>
    <verse label="Ps 110:8">fidelia omnia mandata eius confirmata in saeculum saeculi facta in veritate et aequitate</verse>
    <verse label="Ps 110:9">redemptionem misit populo suo mandavit in aeternum testamentum suum sanctum et terribile nomen eius</verse>
    <verse label="Ps 110:10">initium sapientiae timor Domini intellectus bonus omnibus facientibus eum laudatio eius manet in saeculum %saeculi;</verse>
    <verse label="Ps 111:1">alleluia reversionis Aggei et Zacchariae beatus vir qui timet Dominum in mandatis eius volet nimis</verse>
    <verse label="Ps 111:2">potens in terra erit semen eius generatio rectorum benedicetur</verse>
    <verse label="Ps 111:3">gloria et divitiae in domo eius et iustitia eius manet in saeculum saeculi</verse>
    <verse label="Ps 111:4">exortum est in tenebris lumen rectis misericors et miserator et iustus</verse>
    <verse label="Ps 111:5">iucundus homo qui miseretur et commodat disponet sermones suos in iudicio</verse>
    <verse label="Ps 111:6">quia in aeternum non commovebitur</verse>
    <verse label="Ps 111:7">in memoria aeterna erit iustus ab auditione mala non timebit paratum cor eius sperare in Domino</verse>
    <verse label="Ps 111:8">confirmatum est cor eius non commovebitur donec dispiciat inimicos suos</verse>
    <verse label="Ps 111:9">dispersit dedit pauperibus iustitia eius manet in saeculum saeculi cornu eius exaltabitur in gloria</verse>
    <verse label="Ps 111:10">peccator videbit et irascetur dentibus suis fremet et tabescet desiderium peccatorum peribit</verse>
    <verse label="Ps 112:1">alleluia laudate pueri Dominum laudate nomen Domini</verse>
    <verse label="Ps 112:2">sit nomen Domini benedictum ex hoc nunc et usque in saeculum</verse>
    <verse label="Ps 112:3">a solis ortu usque ad occasum laudabile nomen Domini</verse>
    <verse label="Ps 112:4">excelsus super omnes gentes Dominus super caelos gloria eius</verse>
    <verse label="Ps 112:5">quis sicut Dominus Deus noster qui in altis habitat</verse>
    <verse label="Ps 112:6">et humilia respicit in caelo et in terra</verse>
    <verse label="Ps 112:7">suscitans a terra inopem et de stercore erigens pauperem</verse>
    <verse label="Ps 112:8">ut conlocet eum cum principibus cum principibus populi sui</verse>
    <verse label="Ps 112:9">qui habitare facit sterilem in domo matrem filiorum laetantem</verse>
    <verse label="Ps 113:1">alleluia in exitu Israhel de Aegypto domus Iacob de populo barbaro</verse>
    <verse label="Ps 113:2">facta est Iudaea sanctificatio eius Israhel potestas eius</verse>
    <verse label="Ps 113:3">mare vidit et fugit Iordanis conversus est retrorsum</verse>
    <verse label="Ps 113:4">montes exultaverunt ut arietes colles sicut agni ovium</verse>
    <verse label="Ps 113:5">quid est tibi mare quod fugisti et tu Iordanis quia conversus es retrorsum</verse>
    <verse label="Ps 113:6">montes exultastis sicut arietes et colles sicut agni ovium</verse>
    <verse label="Ps 113:7">a facie Domini mota est terra a facie Dei Iacob</verse>
    <verse label="Ps 113:8">qui convertit petram in stagna aquarum et rupem in fontes aquarum</verse>
    <verse label="Ps 113:9">non nobis Domine non nobis sed nomini tuo da gloriam</verse>
    <verse label="Ps 113:10">super misericordia tua et veritate tua nequando dicant gentes ubi est Deus eorum</verse>
    <verse label="Ps 113:11">Deus autem noster in caelo omnia quaecumque voluit fecit</verse>
    <verse label="Ps 113:12">simulacra gentium argentum et aurum opera manuum hominum</verse>
    <verse label="Ps 113:13">os habent et non loquentur oculos habent et non videbunt</verse>
    <verse label="Ps 113:14">aures habent et non audient nares habent et non odorabuntur</verse>
    <verse label="Ps 113:15">manus habent et non palpabunt pedes habent et non ambulabunt non clamabunt in gutture suo</verse>
    <verse label="Ps 113:16">similes illis fiant qui faciunt ea et omnes qui confidunt in eis</verse>
    <verse label="Ps 113:17">domus Israhel speravit in Domino adiutor eorum et protector eorum est</verse>
    <verse label="Ps 113:18">domus Aaron speravit in Domino adiutor eorum et protector eorum est</verse>
    <verse label="Ps 113:19">qui timent Dominum speraverunt in Domino adiutor eorum et protector eorum est</verse>
    <verse label="Ps 113:20">Dominus memor fuit nostri et benedixit nobis benedixit domui Israhel benedixit domui Aaron</verse>
    <verse label="Ps 113:21">benedixit omnibus qui timent Dominum pusillis cum maioribus</verse>
    <verse label="Ps 113:22">adiciat Dominus super vos super vos et super filios vestros</verse>
    <verse label="Ps 113:23">benedicti vos Domino qui fecit caelum et terram</verse>
    <verse label="Ps 113:24">caelum caeli Domino terram autem dedit filiis hominum</verse>
    <verse label="Ps 113:25">non mortui laudabunt te Domine neque omnes qui descendunt in infernum</verse>
    <verse label="Ps 113:26">sed nos qui vivimus benedicimus Domino ex hoc nunc et usque in saeculum</verse>
    <verse label="Ps 114:1">alleluia dilexi quoniam exaudiet Dominus vocem orationis meae</verse>
    <verse label="Ps 114:2">quia inclinavit aurem suam mihi et in diebus meis invocabo te</verse>
    <verse label="Ps 114:3">circumdederunt me dolores mortis pericula inferni invenerunt me tribulationem et dolorem inveni</verse>
    <verse label="Ps 114:4">et nomen Domini invocavi o Domine libera animam meam</verse>
    <verse label="Ps 114:5">misericors Dominus et iustus et Deus noster miseretur</verse>
    <verse label="Ps 114:6">custodiens parvulos Dominus humiliatus sum et liberavit me</verse>
    <verse label="Ps 114:7">convertere anima mea in requiem tuam quia Dominus benefecit tibi</verse>
    <verse label="Ps 114:8">quia eripuit animam meam de morte oculos meos a lacrimis pedes meos a lapsu</verse>
    <verse label="Ps 114:9">placebo Domino in regione vivorum</verse>
    <verse label="Ps 115:1">alleluia credidi propter quod locutus sum ego autem humiliatus sum nimis</verse>
    <verse label="Ps 115:2">ego dixi in excessu meo omnis homo mendax</verse>
    <verse label="Ps 115:3">quid retribuam Domino pro omnibus quae retribuit mihi</verse>
    <verse label="Ps 115:4">calicem salutaris accipiam et nomen Domini invocabo</verse>
    <verse label="Ps 115:5">vota mea Domino reddam coram omni populo eius</verse>
    <verse label="Ps 115:6">pretiosa in conspectu Domini mors sanctorum eius</verse>
    <verse label="Ps 115:7">o Domine quia ego servus tuus ego servus tuus et filius ancillae tuae disrupisti vincula mea</verse>
    <verse label="Ps 115:8">tibi sacrificabo hostiam laudis et in nomine Domini invocabo</verse>
    <verse label="Ps 115:9">vota mea Domino reddam in conspectu omnis populi eius</verse>
    <verse label="Ps 115:10">in atriis domus Domini in medio tui Hierusalem</verse>
    <verse label="Ps 116:1">alleluia laudate Dominum omnes gentes laudate eum omnes populi</verse>
    <verse label="Ps 116:2">quoniam confirmata est super nos misericordia eius et veritas Domini manet in saeculum</verse>
    <verse label="Ps 117:1">alleluia confitemini Domino quoniam bonus quoniam in saeculum misericordia eius</verse>
    <verse label="Ps 117:2">dicat nunc Israhel quoniam bonus quoniam in saeculum misericordia eius</verse>
    <verse label="Ps 117:3">dicat nunc domus Aaron quoniam in saeculum misericordia eius</verse>
    <verse label="Ps 117:4">dicant nunc qui timent Dominum quoniam in saeculum misericordia eius</verse>
    <verse label="Ps 117:5">de tribulatione invocavi Dominum et exaudivit me in latitudinem Dominus</verse>
    <verse label="Ps 117:6">Dominus mihi adiutor non timebo quid faciat mihi homo</verse>
    <verse label="Ps 117:7">Dominus mihi adiutor et ego despiciam inimicos meos</verse>
    <verse label="Ps 117:8">bonum est confidere in Domino quam confidere in homine</verse>
    <verse label="Ps 117:9">bonum est sperare in Domino quam sperare in principibus</verse>
    <verse label="Ps 117:10">omnes gentes circumierunt me et in nomine Domini quia; ultus sum in eos</verse>
    <verse label="Ps 117:11">circumdantes circumdederunt me in nomine autem Domini quia; ultus sum in eos</verse>
    <verse label="Ps 117:12">circumdederunt me sicut apes et exarserunt sicut ignis in spinis et in nomine Domini quia; ultus sum in eos</verse>
    <verse label="Ps 117:13">inpulsus eversus sum ut caderem et Dominus suscepit me</verse>
    <verse label="Ps 117:14">fortitudo mea et laudatio mea Dominus et factus est mihi in salutem</verse>
    <verse label="Ps 117:15">vox exultationis et salutis in tabernaculis iustorum</verse>
    <verse label="Ps 117:16">dextera Domini fecit virtutem dextera Domini exaltavit me dextera Domini fecit virtutem</verse>
    <verse label="Ps 117:17">non moriar sed vivam et narrabo opera Domini</verse>
    <verse label="Ps 117:18">castigans castigavit me Dominus et morti non tradidit me</verse>
    <verse label="Ps 117:19">aperite mihi portas iustitiae ingressus in eas confitebor Domino</verse>
    <verse label="Ps 117:20">haec porta Domini iusti intrabunt in eam</verse>
    <verse label="Ps 117:21">confitebor tibi quoniam exaudisti me et factus es mihi in salutem</verse>
    <verse label="Ps 117:22">lapidem quem reprobaverunt aedificantes hic factus est in caput anguli</verse>
    <verse label="Ps 117:23">a Domino factum est istud hoc est mirabile in oculis nostris</verse>
    <verse label="Ps 117:24">haec est dies quam fecit Dominus exultemus et laetemur in ea</verse>
    <verse label="Ps 117:25">o Domine salvum fac o Domine prosperare</verse>
    <verse label="Ps 117:26">benedictus qui venturus est in nomine Domini benediximus vobis de domo Domini</verse>
    <verse label="Ps 117:27">Deus Dominus et inluxit nobis constituite diem sollemnem in condensis usque ad cornua altaris</verse>
    <verse label="Ps 117:28">Deus meus es tu et confitebor tibi Deus meus % es tu; et exaltabo te confitebor tibi quoniam exaudisti me et factus es mihi in salutem</verse>
    <verse label="Ps 117:29">confitemini Domino quoniam bonus quoniam in saeculum misericordia eius</verse>
    <verse label="Ps 118:1">alleluia aleph beati inmaculati in via qui ambulant in lege Domini</verse>
    <verse label="Ps 118:2">beati qui scrutantur testimonia eius in toto corde exquirent eum</verse>
    <verse label="Ps 118:3">non enim qui operantur iniquitatem in viis eius ambulaverunt</verse>
    <verse label="Ps 118:4">tu mandasti mandata tua custodire nimis</verse>
    <verse label="Ps 118:5">utinam dirigantur viae meae ad custodiendas iustificationes tuas</verse>
    <verse label="Ps 118:6">tunc non confundar cum perspexero in omnibus mandatis tuis</verse>
    <verse label="Ps 118:7">confitebor tibi in directione cordis in eo quod didici iudicia iustitiae tuae</verse>
    <verse label="Ps 118:8">iustificationes tuas custodiam non me derelinquas usquequaque</verse>
    <verse label="Ps 118:9">beth in quo corriget adulescentior viam suam in custodiendo sermones tuos</verse>
    <verse label="Ps 118:10">in toto corde meo exquisivi te non repellas me a mandatis tuis</verse>
    <verse label="Ps 118:11">in corde meo abscondi eloquia tua ut non peccem tibi</verse>
    <verse label="Ps 118:12">benedictus es Domine doce me iustificationes tuas</verse>
    <verse label="Ps 118:13">in labiis meis pronuntiavi omnia iudicia oris tui</verse>
    <verse label="Ps 118:14">in via testimoniorum tuorum delectatus sum sicut in omnibus divitiis</verse>
    <verse label="Ps 118:15">in mandatis tuis exercebor et considerabo vias tuas</verse>
    <verse label="Ps 118:16">in iustificationibus tuis meditabor non obliviscar sermones tuos</verse>
    <verse label="Ps 118:17">gimel retribue servo tuo vivifica me et custodiam sermones tuos</verse>
    <verse label="Ps 118:18">revela oculos meos et considerabo mirabilia de lege tua</verse>
    <verse label="Ps 118:19">incola ego sum in terra non abscondas a me mandata tua</verse>
    <verse label="Ps 118:20">concupivit anima mea desiderare iustificationes tuas in omni tempore</verse>
    <verse label="Ps 118:21">increpasti superbos maledicti qui declinant a mandatis tuis</verse>
    <verse label="Ps 118:22">aufer a me obprobrium et contemptum quia testimonia tua exquisivi</verse>
    <verse label="Ps 118:23">etenim sederunt principes et adversum me loquebantur servus autem tuus exercebatur in iustificationibus tuis</verse>
    <verse label="Ps 118:24">nam et testimonia tua meditatio mea et consilium meum iustificationes tuae</verse>
    <verse label="Ps 118:25">deleth adhesit pavimento anima mea vivifica me secundum verbum tuum</verse>
    <verse label="Ps 118:26">vias meas enuntiavi et exaudisti me doce me iustificationes tuas</verse>
    <verse label="Ps 118:27">viam iustificationum tuarum instrue me et exercebor in mirabilibus tuis</verse>
    <verse label="Ps 118:28">dormitavit anima mea prae taedio confirma me in verbis tuis</verse>
    <verse label="Ps 118:29">viam iniquitatis amove a me et lege tua miserere mei</verse>
    <verse label="Ps 118:30">viam veritatis elegi iudicia tua non sum oblitus</verse>
    <verse label="Ps 118:31">adhesi testimoniis tuis Domine noli me confundere</verse>
    <verse label="Ps 118:32">viam mandatorum tuorum cucurri cum dilatasti cor meum</verse>
    <verse label="Ps 118:33">he legem pone mihi Domine viam iustificationum tuarum et exquiram eam semper</verse>
    <verse label="Ps 118:34">da mihi intellectum et scrutabor legem tuam et custodiam illam in toto corde meo</verse>
    <verse label="Ps 118:35">deduc me in semita mandatorum tuorum quia ipsam volui</verse>
    <verse label="Ps 118:36">inclina cor meum in testimonia tua et non in avaritiam</verse>
    <verse label="Ps 118:37">averte oculos meos ne videant vanitatem in via tua vivifica me</verse>
    <verse label="Ps 118:38">statue servo tuo eloquium tuum in timore tuo</verse>
    <verse label="Ps 118:39">amputa obprobrium meum quod suspicatus sum quia iudicia tua iucunda</verse>
    <verse label="Ps 118:40">ecce concupivi mandata tua in aequitate tua vivifica me</verse>
    <verse label="Ps 118:41">vav et veniat super me misericordia tua Domine salutare tuum secundum eloquium tuum</verse>
    <verse label="Ps 118:42">et respondebo exprobrantibus mihi verbum quia speravi in sermonibus tuis</verse>
    <verse label="Ps 118:43">et ne auferas de ore meo verbum veritatis usquequaque quia in iudiciis tuis supersperavi</verse>
    <verse label="Ps 118:44">et custodiam legem tuam semper in saeculum et in saeculum saeculi</verse>
    <verse label="Ps 118:45">et ambulabam in latitudine quia mandata tua exquisivi</verse>
    <verse label="Ps 118:46">et loquebar in testimoniis tuis in conspectu regum et non confundebar</verse>
    <verse label="Ps 118:47">et meditabar in mandatis tuis quae dilexi</verse>
    <verse label="Ps 118:48">et levavi manus meas ad mandata quae dilexi et exercebar in iustificationibus tuis</verse>
    <verse label="Ps 118:49">zai memor esto verbi tui servo tuo in quo mihi spem dedisti</verse>
    <verse label="Ps 118:50">haec me consolata est in humilitate mea quia eloquium tuum vivificavit me</verse>
    <verse label="Ps 118:51">superbi inique agebant usquequaque a lege autem tua non declinavi</verse>
    <verse label="Ps 118:52">memor fui iudiciorum tuorum a saeculo Domine et consolatus sum</verse>
    <verse label="Ps 118:53">defectio tenuit me prae peccatoribus derelinquentibus legem tuam</verse>
    <verse label="Ps 118:54">cantabiles mihi erant iustificationes tuae in loco peregrinationis meae</verse>
    <verse label="Ps 118:55">memor fui in nocte nominis tui Domine et custodivi legem tuam</verse>
    <verse label="Ps 118:56">haec facta est mihi quia iustificationes tuas exquisivi</verse>
    <verse label="Ps 118:57">heth portio mea Dominus dixi custodire legem tuam</verse>
    <verse label="Ps 118:58">deprecatus sum faciem tuam in toto corde meo miserere mei secundum eloquium tuum</verse>
    <verse label="Ps 118:59">cogitavi vias meas et avertisti pedes meos in testimonia tua</verse>
    <verse label="Ps 118:60">paratus sum et non sum turbatus ut custodiam mandata tua</verse>
    <verse label="Ps 118:61">funes peccatorum circumplexi sunt me et legem tuam non sum oblitus</verse>
    <verse label="Ps 118:62">media nocte surgebam ad confitendum tibi super iudicia iustificationis tuae</verse>
    <verse label="Ps 118:63">particeps ego sum omnium timentium te et custodientium mandata tua</verse>
    <verse label="Ps 118:64">misericordia Domini plena est terra iustificationes tuas doce me</verse>
    <verse label="Ps 118:65">teth bonitatem fecisti cum servo tuo Domine secundum verbum tuum</verse>
    <verse label="Ps 118:66">bonitatem et disciplinam et scientiam doce me quia mandatis tuis credidi</verse>
    <verse label="Ps 118:67">priusquam humiliarer ego deliqui propterea eloquium tuum custodivi</verse>
    <verse label="Ps 118:68">bonus es tu et in bonitate tua doce me iustificationes tuas</verse>
    <verse label="Ps 118:69">multiplicata est super me iniquitas superborum ego autem in toto corde scrutabor mandata tua</verse>
    <verse label="Ps 118:70">coagulatum est sicut lac cor eorum ego vero legem tuam meditatus sum</verse>
    <verse label="Ps 118:71">bonum mihi quia humiliasti me ut discam iustificationes tuas</verse>
    <verse label="Ps 118:72">bonum mihi lex oris tui super milia auri et argenti</verse>
    <verse label="Ps 118:73">ioth manus tuae fecerunt me et plasmaverunt me da mihi intellectum et discam mandata tua</verse>
    <verse label="Ps 118:74">qui timent te videbunt me et laetabuntur quia in verba tua supersperavi</verse>
    <verse label="Ps 118:75">cognovi Domine quia aequitas iudicia tua et veritate humiliasti me</verse>
    <verse label="Ps 118:76">fiat misericordia tua ut consoletur me secundum eloquium tuum servo tuo</verse>
    <verse label="Ps 118:77">veniant mihi miserationes tuae et vivam quia lex tua meditatio mea est</verse>
    <verse label="Ps 118:78">confundantur superbi quia iniuste iniquitatem fecerunt in me ego autem exercebor in mandatis tuis</verse>
    <verse label="Ps 118:79">convertantur mihi timentes te et qui noverunt testimonia tua</verse>
    <verse label="Ps 118:80">fiat cor meum inmaculatum in iustificationibus tuis ut non confundar</verse>
    <verse label="Ps 118:81">caf defecit in salutare tuum anima mea in verbum tuum supersperavi</verse>
    <verse label="Ps 118:82">defecerunt oculi mei in eloquium tuum dicentes quando consolaberis me</verse>
    <verse label="Ps 118:83">quia factus sum sicut uter in pruina iustificationes tuas non sum oblitus</verse>
    <verse label="Ps 118:84">quot sunt dies servo tuo quando facies de persequentibus me iudicium</verse>
    <verse label="Ps 118:85">narraverunt mihi iniqui fabulationes sed non ut lex tua</verse>
    <verse label="Ps 118:86">omnia mandata tua veritas inique persecuti sunt me adiuva me</verse>
    <verse label="Ps 118:87">paulo minus consummaverunt me in terra ego autem non dereliqui mandata tua</verse>
    <verse label="Ps 118:88">secundum misericordiam tuam vivifica me et custodiam testimonia oris tui</verse>
    <verse label="Ps 118:89">lamed in aeternum Domine verbum tuum permanet in caelo</verse>
    <verse label="Ps 118:90">in generationem et generationem veritas tua fundasti terram et permanet</verse>
    <verse label="Ps 118:91">ordinatione tua perseverat dies quoniam omnia serviunt tibi</verse>
    <verse label="Ps 118:92">nisi quod lex tua meditatio mea est tunc forte perissem in humilitate mea</verse>
    <verse label="Ps 118:93">in aeternum non obliviscar iustificationes tuas quia in ipsis vivificasti me</verse>
    <verse label="Ps 118:94">tuus sum ego salvum me fac quoniam iustificationes tuas exquisivi</verse>
    <verse label="Ps 118:95">me expectaverunt peccatores ut perderent me testimonia tua intellexi</verse>
    <verse label="Ps 118:96">omni consummationi vidi finem latum mandatum tuum nimis</verse>
    <verse label="Ps 118:97">mem quomodo dilexi legem tuam tota die meditatio mea est</verse>
    <verse label="Ps 118:98">super inimicos meos prudentem me fecisti mandato tuo quia in aeternum mihi est</verse>
    <verse label="Ps 118:99">super omnes docentes me intellexi quia testimonia tua meditatio mea est</verse>
    <verse label="Ps 118:100">super senes intellexi quia mandata tua quaesivi</verse>
    <verse label="Ps 118:101">ab omni via mala prohibui pedes meos ut custodiam verba tua</verse>
    <verse label="Ps 118:102">a iudiciis tuis non declinavi quia tu legem posuisti mihi</verse>
    <verse label="Ps 118:103">quam dulcia faucibus meis eloquia tua super mel ori meo</verse>
    <verse label="Ps 118:104">a mandatis tuis intellexi propterea odivi omnem viam iniquitatis</verse>
    <verse label="Ps 118:105">nun lucerna pedibus meis verbum tuum et lumen semitis meis</verse>
    <verse label="Ps 118:106">iuravi et statui custodire iudicia iustitiae tuae</verse>
    <verse label="Ps 118:107">humiliatus sum usquequaque Domine vivifica me secundum verbum tuum</verse>
    <verse label="Ps 118:108">voluntaria oris mei beneplacita fac Domine et iudicia tua doce me</verse>
    <verse label="Ps 118:109">anima mea in manibus meis semper et legem tuam non sum oblitus</verse>
    <verse label="Ps 118:110">posuerunt peccatores laqueum mihi et de mandatis tuis non erravi</verse>
    <verse label="Ps 118:111">hereditate adquisivi testimonia tua in aeternum quia exultatio cordis mei sunt</verse>
    <verse label="Ps 118:112">inclinavi cor meum ad faciendas iustificationes tuas in aeternum propter retributionem</verse>
    <verse label="Ps 118:113">samech iniquos odio habui et legem tuam dilexi</verse>
    <verse label="Ps 118:114">adiutor meus et susceptor meus es tu in verbum tuum supersperavi</verse>
    <verse label="Ps 118:115">declinate a me maligni et scrutabor mandata Dei mei</verse>
    <verse label="Ps 118:116">suscipe me secundum eloquium tuum et vivam et non confundas me ab expectatione mea</verse>
    <verse label="Ps 118:117">adiuva me et salvus ero et meditabor in iustificationibus tuis semper</verse>
    <verse label="Ps 118:118">sprevisti omnes discedentes a iustitiis tuis quia iniusta cogitatio eorum</verse>
    <verse label="Ps 118:119">praevaricantes reputavi omnes peccatores terrae ideo dilexi testimonia tua</verse>
    <verse label="Ps 118:120">confige timore tuo carnes meas a iudiciis %enim; tuis timui</verse>
    <verse label="Ps 118:121">ain feci iudicium et iustitiam non tradas me calumniantibus me</verse>
    <verse label="Ps 118:122">suscipe servum tuum in bonum non calumnientur me superbi</verse>
    <verse label="Ps 118:123">oculi mei defecerunt in salutare tuum et in eloquium iustitiae tuae</verse>
    <verse label="Ps 118:124">fac cum servo tuo secundum misericordiam tuam et iustificationes tuas doce me</verse>
    <verse label="Ps 118:125">servus tuus sum ego da mihi intellectum et sciam testimonia tua</verse>
    <verse label="Ps 118:126">tempus faciendi Domino dissipaverunt legem tuam</verse>
    <verse label="Ps 118:127">ideo dilexi mandata tua super aurum et topazion</verse>
    <verse label="Ps 118:128">propterea ad omnia mandata tua dirigebar omnem viam iniquam odio habui</verse>
    <verse label="Ps 118:129">fe mirabilia testimonia tua ideo scrutata est ea anima mea</verse>
    <verse label="Ps 118:130">declaratio sermonum tuorum inluminat et intellectum dat parvulis</verse>
    <verse label="Ps 118:131">os meum aperui et adtraxi spiritum quia mandata tua desiderabam</verse>
    <verse label="Ps 118:132">aspice in me et miserere mei secundum iudicium diligentium nomen tuum</verse>
    <verse label="Ps 118:133">gressus meos dirige secundum eloquium tuum et non dominetur mei omnis iniustitia</verse>
    <verse label="Ps 118:134">redime me a calumniis hominum et custodiam mandata tua</verse>
    <verse label="Ps 118:135">faciem tuam inlumina super servum tuum et doce me iustificationes tuas</verse>
    <verse label="Ps 118:136">exitus aquarum deduxerunt oculi mei quia non custodierunt legem tuam</verse>
    <verse label="Ps 118:137">sade iustus es Domine et rectum iudicium tuum</verse>
    <verse label="Ps 118:138">mandasti iustitiam testimonia tua et veritatem tuam nimis</verse>
    <verse label="Ps 118:139">tabescere me fecit zelus meus quia obliti sunt verba tua inimici mei</verse>
    <verse label="Ps 118:140">ignitum eloquium tuum vehementer et servus tuus dilexit illud</verse>
    <verse label="Ps 118:141">adulescentulus sum ego et contemptus iustificationes tuas non sum oblitus</verse>
    <verse label="Ps 118:142">iustitia tua iustitia in aeternum et lex tua veritas</verse>
    <verse label="Ps 118:143">tribulatio et angustia invenerunt me mandata tua meditatio mea</verse>
    <verse label="Ps 118:144">aequitas testimonia tua in aeternum intellectum da mihi et vivam</verse>
    <verse label="Ps 118:145">cof clamavi in toto corde exaudi me Domine iustificationes tuas requiram</verse>
    <verse label="Ps 118:146">clamavi te salvum me fac et custodiam mandata tua</verse>
    <verse label="Ps 118:147">praeveni in maturitate et clamavi in verba tua supersperavi</verse>
    <verse label="Ps 118:148">praevenerunt oculi mei ad diluculum ut meditarer eloquia tua</verse>
    <verse label="Ps 118:149">vocem meam audi secundum misericordiam tuam Domine secundum iudicium tuum vivifica me</verse>
    <verse label="Ps 118:150">adpropinquaverunt persequentes me iniquitate a lege autem tua longe facti sunt</verse>
    <verse label="Ps 118:151">prope es tu Domine et omnes viae tuae veritas</verse>
    <verse label="Ps 118:152">initio cognovi de testimoniis tuis quia in aeternum fundasti ea</verse>
    <verse label="Ps 118:153">res vide humilitatem meam et eripe me quia legem tuam non sum oblitus</verse>
    <verse label="Ps 118:154">iudica iudicium meum et redime me propter eloquium tuum vivifica me</verse>
    <verse label="Ps 118:155">longe a peccatoribus salus quia iustificationes tuas non exquisierunt</verse>
    <verse label="Ps 118:156">misericordiae tuae multae Domine secundum iudicia tua vivifica me</verse>
    <verse label="Ps 118:157">multi qui persequuntur me et tribulant me a testimoniis tuis non declinavi</verse>
    <verse label="Ps 118:158">vidi praevaricantes et tabescebam quia eloquia tua non custodierunt</verse>
    <verse label="Ps 118:159">vide quoniam mandata tua dilexi Domine in misericordia tua vivifica me</verse>
    <verse label="Ps 118:160">principium verborum tuorum veritas et in aeternum omnia iudicia iustitiae tuae</verse>
    <verse label="Ps 118:161">sen principes persecuti sunt me gratis et a verbis tuis formidavit cor meum</verse>
    <verse label="Ps 118:162">laetabor ego super eloquia tua sicut qui invenit spolia multa</verse>
    <verse label="Ps 118:163">iniquitatem odio habui et abominatus sum legem autem tuam dilexi</verse>
    <verse label="Ps 118:164">septies in die laudem dixi tibi super iudicia iustitiae tuae</verse>
    <verse label="Ps 118:165">pax multa diligentibus legem tuam et non est illis scandalum</verse>
    <verse label="Ps 118:166">expectabam salutare tuum Domine et mandata tua dilexi</verse>
    <verse label="Ps 118:167">custodivit anima mea testimonia tua et dilexi ea vehementer</verse>
    <verse label="Ps 118:168">servavi mandata tua et testimonia tua quia omnes viae meae in conspectu tuo</verse>
    <verse label="Ps 118:169">thau adpropinquet deprecatio mea in conspectu tuo Domine iuxta eloquium tuum da mihi intellectum</verse>
    <verse label="Ps 118:170">intret postulatio mea in conspectu tuo secundum eloquium tuum eripe me</verse>
    <verse label="Ps 118:171">eructabunt labia mea hymnum cum docueris me iustificationes tuas</verse>
    <verse label="Ps 118:172">pronuntiabit lingua mea eloquium tuum quia omnia mandata tua aequitas</verse>
    <verse label="Ps 118:173">fiat manus tua ut salvet me quoniam mandata tua elegi</verse>
    <verse label="Ps 118:174">concupivi salutare tuum Domine et lex tua meditatio mea</verse>
    <verse label="Ps 118:175">vivet anima mea et laudabit te et iudicia tua adiuvabunt me</verse>
    <verse label="Ps 118:176">erravi sicut ovis quae periit quaere servum tuum quia mandata tua non sum oblitus</verse>
    <verse label="Ps 119:1">canticum graduum ad Dominum cum tribularer clamavi et exaudivit me</verse>
    <verse label="Ps 119:2">Domine libera animam meam a labiis iniquis a lingua dolosa</verse>
    <verse label="Ps 119:3">quid detur tibi et quid adponatur tibi ad linguam dolosam</verse>
    <verse label="Ps 119:4">sagittae potentis acutae cum carbonibus desolatoriis</verse>
    <verse label="Ps 119:5">heu mihi quia incolatus meus prolongatus est habitavi cum habitationibus Cedar</verse>
    <verse label="Ps 119:6">multum incola fuit anima mea</verse>
    <verse label="Ps 119:7">cum his qui oderant pacem eram pacificus cum loquebar illis inpugnabant me gratis</verse>
    <verse label="Ps 120:1">canticum graduum levavi oculos meos in montes unde veniet auxilium mihi</verse>
    <verse label="Ps 120:2">auxilium meum a Domino qui fecit caelum et terram</verse>
    <verse label="Ps 120:3">non det in commotionem pedem tuum neque dormitet qui custodit te</verse>
    <verse label="Ps 120:4">ecce non dormitabit neque dormiet qui custodit Israhel</verse>
    <verse label="Ps 120:5">Dominus custodit te Dominus protectio tua super manum dexteram tuam</verse>
    <verse label="Ps 120:6">per diem sol non uret te neque luna per noctem</verse>
    <verse label="Ps 120:7">Dominus custodit te ab omni malo custodiat animam tuam Dominus</verse>
    <verse label="Ps 120:8">Dominus custodiat introitum tuum et exitum tuum ex hoc nunc et usque in saeculum</verse>
    <verse label="Ps 121:1">canticum graduum huic David laetatus sum in his quae dicta sunt mihi in domum Domini ibimus</verse>
    <verse label="Ps 121:2">stantes erant pedes nostri in atriis tuis Hierusalem</verse>
    <verse label="Ps 121:3">Hierusalem quae aedificatur ut civitas cuius participatio eius in id ipsum</verse>
    <verse label="Ps 121:4">illic enim ascenderunt tribus tribus Domini testimonium Israhel ad confitendum nomini Domini</verse>
    <verse label="Ps 121:5">quia illic sederunt sedes in iudicium sedes super domum David</verse>
    <verse label="Ps 121:6">rogate quae ad pacem sunt Hierusalem et abundantia diligentibus te</verse>
    <verse label="Ps 121:7">fiat pax in virtute tua et abundantia in turribus tuis</verse>
    <verse label="Ps 121:8">propter fratres meos et proximos meos loquebar pacem de te</verse>
    <verse label="Ps 121:9">propter domum Domini Dei nostri quaesivi bona tibi</verse>
    <verse label="Ps 122:1">canticum graduum ad te levavi oculos meos qui habitas in caelo</verse>
    <verse label="Ps 122:2">ecce sicut oculi servorum in manibus dominorum suorum sicut oculi ancillae in manibus dominae eius ita oculi nostri ad Dominum Deum nostrum donec misereatur nostri</verse>
    <verse label="Ps 122:3">miserere nostri Domine miserere nostri quia multum repleti sumus despectione</verse>
    <verse label="Ps 122:4">quia multum repleta est anima nostra obprobrium abundantibus et despectio superbis</verse>
    <verse label="Ps 123:1">canticum graduum huic David nisi quia Dominus erat in nobis dicat nunc Israhel</verse>
    <verse label="Ps 123:2">nisi quia Dominus erat in nobis cum exsurgerent in nos homines</verse>
    <verse label="Ps 123:3">forte vivos degluttissent nos cum irasceretur furor eorum in nos</verse>
    <verse label="Ps 123:4">forsitan aqua absorbuisset nos</verse>
    <verse label="Ps 123:5">torrentem pertransivit anima nostra forsitan pertransisset anima nostra aquam intolerabilem</verse>
    <verse label="Ps 123:6">benedictus Dominus qui non dedit nos in captionem dentibus eorum</verse>
    <verse label="Ps 123:7">anima nostra sicut passer erepta est de laqueo venantium laqueus contritus est et nos liberati sumus</verse>
    <verse label="Ps 123:8">adiutorium nostrum in nomine Domini qui fecit caelum et terram</verse>
    <verse label="Ps 124:1">canticum graduum qui confidunt in Domino sicut mons Sion non commovebitur in aeternum qui habitat</verse>
    <verse label="Ps 124:2">in Hierusalem montes in circuitu eius et Dominus in circuitu populi sui ex hoc nunc et usque in saeculum</verse>
    <verse label="Ps 124:3">quia non relinquet virgam peccatorum super sortem iustorum ut non extendant iusti ad iniquitatem manus suas</verse>
    <verse label="Ps 124:4">benefac Domine bonis et rectis corde</verse>
    <verse label="Ps 124:5">declinantes autem in obligationes adducet Dominus cum operantibus iniquitatem pax super Israhel</verse>
    <verse label="Ps 125:1">canticum graduum in convertendo Dominum captivitatem Sion facti sumus sicut consolati</verse>
    <verse label="Ps 125:2">tunc repletum est gaudio os nostrum et lingua nostra exultatione tunc dicent inter gentes magnificavit Dominus facere cum eis</verse>
    <verse label="Ps 125:3">magnificavit Dominus facere nobiscum facti sumus laetantes</verse>
    <verse label="Ps 125:4">converte Domine captivitatem nostram sicut torrens in austro</verse>
    <verse label="Ps 125:5">qui seminant in lacrimis in exultatione metent</verse>
    <verse label="Ps 125:6">euntes ibant et flebant portantes semina sua venientes autem venient in exultatione portantes manipulos suos</verse>
    <verse label="Ps 126:1">canticum graduum Salomonis nisi Dominus aedificaverit domum in vanum laboraverunt qui aedificant eam nisi Dominus custodierit civitatem frustra vigilavit qui custodit</verse>
    <verse label="Ps 126:2">vanum est vobis ante lucem surgere surgere postquam sederitis qui manducatis panem doloris cum dederit dilectis suis somnum</verse>
    <verse label="Ps 126:3">ecce hereditas Domini filii mercis fructus ventris</verse>
    <verse label="Ps 126:4">sicut sagittae in manu potentis ita filii excussorum</verse>
    <verse label="Ps 126:5">beatus vir qui implebit desiderium suum ex ipsis non confundentur cum loquentur inimicis suis in porta</verse>
    <verse label="Ps 127:1">canticum graduum beati omnes qui timent Dominum qui ambulant in viis eius</verse>
    <verse label="Ps 127:2">labores manuum tuarum quia; manducabis beatus es et bene tibi erit</verse>
    <verse label="Ps 127:3">uxor tua sicut vitis abundans in lateribus domus tuae filii tui sicut novella olivarum in circuitu mensae tuae</verse>
    <verse label="Ps 127:4">ecce sic benedicetur homo qui timet Dominum</verse>
    <verse label="Ps 127:5">benedicat te Dominus ex Sion et videas bona Hierusalem omnibus diebus vitae tuae</verse>
    <verse label="Ps 127:6">et videas filios filiorum tuorum pax super Israhel</verse>
    <verse label="Ps 128:1">canticum graduum saepe expugnaverunt me a iuventute mea dicat nunc Israhel</verse>
    <verse label="Ps 128:2">saepe expugnaverunt me a iuventute mea etenim non potuerunt mihi</verse>
    <verse label="Ps 128:3">supra dorsum meum fabricabantur peccatores prolongaverunt iniquitatem suam</verse>
    <verse label="Ps 128:4">Dominus iustus concidet cervices peccatorum</verse>
    <verse label="Ps 128:5">confundantur et convertantur retrorsum omnes qui oderunt Sion</verse>
    <verse label="Ps 128:6">fiant sicut faenum tectorum quod priusquam evellatur exaruit</verse>
    <verse label="Ps 128:7">de quo non implevit manum suam qui metit et sinum suum qui manipulos colligit</verse>
    <verse label="Ps 128:8">et non dixerunt qui praeteribant benedictio Domini super vos benediximus vobis in nomine Domini</verse>
    <verse label="Ps 129:1">canticum graduum de profundis clamavi ad te Domine</verse>
    <verse label="Ps 129:2">Domine exaudi vocem meam fiant aures tuae intendentes in vocem deprecationis meae</verse>
    <verse label="Ps 129:3">si iniquitates observabis Domine Domine quis sustinebit</verse>
    <verse label="Ps 129:4">quia apud te propitiatio est propter legem tuam sustinui te Domine sustinuit anima mea in verbum eius</verse>
    <verse label="Ps 129:5">speravit anima mea in Domino</verse>
    <verse label="Ps 129:6">a custodia matutina usque ad noctem speret Israhel in Domino</verse>
    <verse label="Ps 129:7">quia apud Dominum misericordia et copiosa apud eum redemptio</verse>
    <verse label="Ps 129:8">et ipse redimet Israhel ex omnibus iniquitatibus eius</verse>
    <verse label="Ps 130:1">canticum graduum David Domine non est exaltatum cor meum neque elati sunt oculi mei neque ambulavi in magnis neque in mirabilibus super me</verse>
    <verse label="Ps 130:2">si non humiliter sentiebam sed exaltavi animam meam sicut ablactatum super matrem suam ita retributio in anima mea</verse>
    <verse label="Ps 130:3">speret Israhel in Domino ex hoc nunc et usque in saeculum</verse>
    <verse label="Ps 131:1">canticum graduum memento Domine David et omnis mansuetudinis eius</verse>
    <verse label="Ps 131:2">sicut iuravit Domino votum vovit Deo Iacob</verse>
    <verse label="Ps 131:3">si introiero in tabernaculum domus meae si ascendero in lectum strati mei</verse>
    <verse label="Ps 131:4">si dedero somnum oculis meis et palpebris meis dormitationem</verse>
    <verse label="Ps 131:5">et requiem temporibus meis donec inveniam locum Domino tabernaculum Deo Iacob</verse>
    <verse label="Ps 131:6">ecce audivimus eam in Efrata invenimus eam in campis silvae</verse>
    <verse label="Ps 131:7">introibimus in tabernacula eius adorabimus in loco ubi steterunt pedes eius</verse>
    <verse label="Ps 131:8">surge Domine in requiem tuam tu et arca sanctificationis tuae</verse>
    <verse label="Ps 131:9">sacerdotes tui induentur iustitia et sancti tui exultabunt</verse>
    <verse label="Ps 131:10">propter David servum tuum non avertas faciem christi tui</verse>
    <verse label="Ps 131:11">iuravit Dominus David veritatem et non frustrabit eum de fructu ventris tui ponam super sedem tuam</verse>
    <verse label="Ps 131:12">si custodierint filii tui testamentum meum et testimonia mea haec quae docebo eos et filii eorum usque in saeculum sedebunt super sedem tuam</verse>
    <verse label="Ps 131:13">quoniam elegit Dominus Sion elegit eam in habitationem sibi</verse>
    <verse label="Ps 131:14">haec requies mea in saeculum saeculi hic habitabo quoniam elegi eam</verse>
    <verse label="Ps 131:15">viduam eius benedicens benedicam pauperes eius saturabo panibus</verse>
    <verse label="Ps 131:16">sacerdotes eius induam salutari et sancti eius exultatione exultabunt</verse>
    <verse label="Ps 131:17">illic producam cornu David paravi lucernam christo meo</verse>
    <verse label="Ps 131:18">inimicos eius induam confusione super ipsum autem efflorebit sanctificatio mea</verse>
    <verse label="Ps 132:1">canticum graduum David ecce quam bonum et quam iucundum habitare fratres in unum</verse>
    <verse label="Ps 132:2">sicut unguentum in capite quod descendit in barbam barbam Aaron quod descendit in ora vestimenti eius</verse>
    <verse label="Ps 132:3">sicut ros Hermon qui descendit in montes Sion quoniam illic mandavit Dominus benedictionem et vitam usque in saeculum</verse>
    <verse label="Ps 133:1">canticum graduum ecce nunc benedicite Dominum omnes servi Domini qui statis in domo Domini %in atriis domus Dei nostri;</verse>
    <verse label="Ps 133:2">in noctibus extollite manus vestras in sancta et benedicite Domino</verse>
    <verse label="Ps 133:3">benedicat te Dominus ex Sion qui fecit caelum et terram</verse>
    <verse label="Ps 134:1">alleluia laudate nomen Domini laudate servi Dominum</verse>
    <verse label="Ps 134:2">qui statis in domo Domini in atriis domus Dei nostri</verse>
    <verse label="Ps 134:3">laudate Dominum quia bonus Dominus psallite nomini eius quoniam suave</verse>
    <verse label="Ps 134:4">quoniam Iacob elegit sibi Dominus Israhel in possessionem sibi</verse>
    <verse label="Ps 134:5">quia ego cognovi quod magnus est Dominus et Deus noster prae omnibus diis</verse>
    <verse label="Ps 134:6">omnia quae voluit Dominus fecit in caelo et in terra in mare et in omnibus abyssis</verse>
    <verse label="Ps 134:7">educens nubes ab extremo terrae fulgora in pluviam fecit qui producit ventos de thesauris suis</verse>
    <verse label="Ps 134:8">qui percussit primogenita Aegypti ab homine usque ad pecus</verse>
    <verse label="Ps 134:9">emisit signa et prodigia in medio tui Aegypte in Pharaonem et in omnes servos eius</verse>
    <verse label="Ps 134:10">qui percussit gentes multas et occidit reges fortes</verse>
    <verse label="Ps 134:11">Seon regem Amorreorum et Og regem Basan et omnia regna Chanaan</verse>
    <verse label="Ps 134:12">et dedit terram eorum hereditatem hereditatem Israhel populo suo</verse>
    <verse label="Ps 134:13">Domine nomen tuum in aeternum Domine memoriale tuum in generationem et generationem</verse>
    <verse label="Ps 134:14">quia iudicabit Dominus populum suum et in servis suis deprecabitur</verse>
    <verse label="Ps 134:15">simulacra gentium argentum et aurum opera manuum hominum</verse>
    <verse label="Ps 134:16">os habent et non loquentur oculos habent et non videbunt</verse>
    <verse label="Ps 134:17">aures habent et non audient neque enim est spiritus in ore eorum</verse>
    <verse label="Ps 134:18">similes illis fiant qui faciunt ea et omnes qui sperant in eis</verse>
    <verse label="Ps 134:19">domus Israhel benedicite Domino domus Aaron benedicite Domino</verse>
    <verse label="Ps 134:20">domus Levi benedicite Domino qui timetis Dominum benedicite Domino</verse>
    <verse label="Ps 134:21">benedictus Dominus ex Sion qui habitat in Hierusalem</verse>
    <verse label="Ps 135:1">alleluia confitemini Domino quoniam bonus quoniam in aeternum misericordia eius</verse>
    <verse label="Ps 135:2">confitemini Deo deorum quoniam in aeternum misericordia eius</verse>
    <verse label="Ps 135:3">confitemini Domino dominorum quoniam in aeternum misericordia eius</verse>
    <verse label="Ps 135:4">qui facit mirabilia magna solus quoniam in aeternum misericordia eius</verse>
    <verse label="Ps 135:5">qui fecit caelos in intellectu quoniam in aeternum misericordia eius</verse>
    <verse label="Ps 135:6">qui firmavit terram super aquas quoniam in aeternum misericordia eius</verse>
    <verse label="Ps 135:7">qui fecit luminaria magna quoniam in aeternum misericordia eius</verse>
    <verse label="Ps 135:8">solem in potestatem diei quoniam in aeternum misericordia eius</verse>
    <verse label="Ps 135:9">lunam et stellas in potestatem noctis quoniam in aeternum misericordia eius</verse>
    <verse label="Ps 135:10">qui percussit Aegyptum cum primogenitis eorum quoniam in aeternum misericordia eius</verse>
    <verse label="Ps 135:11">qui eduxit Israhel de medio eorum quoniam in aeternum misericordia eius</verse>
    <verse label="Ps 135:12">in manu potenti et brachio excelso quoniam in aeternum misericordia eius</verse>
    <verse label="Ps 135:13">qui divisit Rubrum mare in divisiones quoniam in aeternum misericordia eius</verse>
    <verse label="Ps 135:14">et duxit Israhel per medium eius quoniam in aeternum misericordia eius</verse>
    <verse label="Ps 135:15">et excussit Pharaonem et virtutem eius in mari Rubro quoniam in aeternum misericordia eius</verse>
    <verse label="Ps 135:16">qui transduxit populum suum in deserto quoniam in aeternum misericordia eius</verse>
    <verse label="Ps 135:17">qui percussit reges magnos quoniam in aeternum misericordia eius</verse>
    <verse label="Ps 135:18">et occidit reges fortes quoniam in aeternum misericordia eius</verse>
    <verse label="Ps 135:19">Seon regem Amorreorum quoniam in aeternum misericordia eius</verse>
    <verse label="Ps 135:20">et Og regem Basan quoniam in aeternum misericordia eius</verse>
    <verse label="Ps 135:21">et dedit terram eorum hereditatem quoniam in aeternum misericordia eius</verse>
    <verse label="Ps 135:22">hereditatem Israhel servo suo quoniam in aeternum misericordia eius</verse>
    <verse label="Ps 135:23">quia in humilitate nostra memor fuit nostri quoniam in aeternum misericordia eius</verse>
    <verse label="Ps 135:24">et redemit nos ab inimicis nostris quoniam in aeternum misericordia eius</verse>
    <verse label="Ps 135:25">qui dat escam omni carni quoniam in aeternum misericordia eius</verse>
    <verse label="Ps 135:26">confitemini Deo caeli quoniam in aeternum misericordia eius confitemini Domino dominorum quoniam in aeternum misericordia eius</verse>
    <verse label="Ps 136:1">David Hieremiae super flumina Babylonis illic sedimus et flevimus cum recordaremur Sion</verse>
    <verse label="Ps 136:2">in salicibus in medio eius suspendimus organa nostra</verse>
    <verse label="Ps 136:3">quia illic interrogaverunt nos qui captivos duxerunt nos verba cantionum et qui abduxerunt nos hymnum cantate nobis de canticis Sion</verse>
    <verse label="Ps 136:4">quomodo cantabimus canticum Domini in terra aliena</verse>
    <verse label="Ps 136:5">si oblitus fuero tui Hierusalem oblivioni detur dextera mea</verse>
    <verse label="Ps 136:6">adhereat lingua mea faucibus meis si non meminero tui si non praeposuero Hierusalem in principio laetitiae meae</verse>
    <verse label="Ps 136:7">memor esto Domine filiorum Edom diem Hierusalem qui dicunt exinanite exinanite usque ad fundamentum in ea</verse>
    <verse label="Ps 136:8">filia Babylonis misera beatus qui retribuet tibi retributionem tuam quam retribuisti nobis</verse>
    <verse label="Ps 136:9">beatus qui tenebit et adlidet parvulos tuos ad petram</verse>
    <verse label="Ps 137:1">ipsi David confitebor tibi Domine in toto corde meo quoniam audisti verba oris mei in conspectu angelorum psallam tibi</verse>
    <verse label="Ps 137:2">adorabo ad templum sanctum tuum et confitebor nomini tuo super misericordia tua et veritate tua quoniam magnificasti super omne nomen sanctum tuum</verse>
    <verse label="Ps 137:3">in quacumque die invocavero te exaudi me multiplicabis me in anima mea virtute</verse>
    <verse label="Ps 137:4">confiteantur tibi Domine omnes reges terrae quia audierunt omnia verba oris tui</verse>
    <verse label="Ps 137:5">et cantent in viis Domini quoniam magna gloria Domini</verse>
    <verse label="Ps 137:6">quoniam excelsus Dominus et humilia respicit et alta a longe cognoscit</verse>
    <verse label="Ps 137:7">si ambulavero in medio tribulationis vivificabis me super iram inimicorum meorum extendisti manum tuam et salvum me fecit dextera tua</verse>
    <verse label="Ps 137:8">Dominus retribuet propter me Domine misericordia tua in saeculum opera manuum tuarum ne dispicias</verse>
    <verse label="Ps 138:1">in finem David psalmus</verse>
    <verse label="Ps 138:2">Domine probasti me et cognovisti me tu cognovisti sessionem meam et surrectionem meam</verse>
    <verse label="Ps 138:3">intellexisti cogitationes meas de longe semitam meam et funiculum meum investigasti</verse>
    <verse label="Ps 138:4">et omnes vias meas praevidisti quia non est sermo in lingua mea</verse>
    <verse label="Ps 138:5">ecce Domine tu cognovisti omnia novissima et antiqua tu formasti me et posuisti super me manum tuam</verse>
    <verse label="Ps 138:6">mirabilis facta est scientia tua ex me confortata est non potero ad eam</verse>
    <verse label="Ps 138:7">quo ibo ab spiritu tuo et quo a facie tua fugiam</verse>
    <verse label="Ps 138:8">si ascendero in caelum tu illic es si descendero ad infernum ades</verse>
    <verse label="Ps 138:9">si sumpsero pinnas meas diluculo et habitavero in extremis maris</verse>
    <verse label="Ps 138:10">etenim illuc manus tua deducet me et tenebit me dextera tua</verse>
    <verse label="Ps 138:11">et dixi forsitan tenebrae conculcabunt me et nox inluminatio in deliciis meis</verse>
    <verse label="Ps 138:12">quia tenebrae non obscurabuntur a te et nox sicut dies inluminabitur sicut tenebrae eius ita et lumen eius</verse>
    <verse label="Ps 138:13">quia tu possedisti renes meos suscepisti me de utero matris meae</verse>
    <verse label="Ps 138:14">confitebor tibi quia terribiliter magnificatus es mirabilia opera tua et anima mea cognoscit nimis</verse>
    <verse label="Ps 138:15">non est occultatum os meum a te quod fecisti in occulto et substantia mea in inferioribus terrae</verse>
    <verse label="Ps 138:16">inperfectum meum viderunt oculi tui et in libro tuo omnes scribentur die formabuntur et nemo in eis</verse>
    <verse label="Ps 138:17">mihi autem nimis honorificati sunt amici tui Deus nimis confirmati sunt principatus eorum</verse>
    <verse label="Ps 138:18">dinumerabo eos et super harenam multiplicabuntur exsurrexi et adhuc sum tecum</verse>
    <verse label="Ps 138:19">si occideris Deus peccatores et viri sanguinum declinate a me</verse>
    <verse label="Ps 138:20">quia dices in cogitatione accipient in vanitate civitates tuas</verse>
    <verse label="Ps 138:21">nonne qui oderunt te Domine oderam et super inimicos tuos tabescebam</verse>
    <verse label="Ps 138:22">perfecto odio oderam illos inimici facti sunt mihi</verse>
    <verse label="Ps 138:23">proba me Deus et scito cor meum interroga me et cognosce semitas meas</verse>
    <verse label="Ps 138:24">et vide si via iniquitatis in me est et deduc me in via aeterna</verse>
    <verse label="Ps 139:1">in finem psalmus David</verse>
    <verse label="Ps 139:2">eripe me Domine ab homine malo a viro iniquo eripe me</verse>
    <verse label="Ps 139:3">qui cogitaverunt iniquitates in corde tota die constituebant proelia</verse>
    <verse label="Ps 139:4">acuerunt linguam suam sicut serpentis venenum aspidum sub labiis eorum diapsalma</verse>
    <verse label="Ps 139:5">custodi me Domine de manu peccatoris ab hominibus iniquis eripe me qui cogitaverunt subplantare gressus meos</verse>
    <verse label="Ps 139:6">absconderunt superbi laqueum mihi et funes extenderunt in laqueum iuxta iter scandalum posuerunt mihi diapsalma</verse>
    <verse label="Ps 139:7">dixi Domino Deus meus es tu exaudi Domine vocem deprecationis meae</verse>
    <verse label="Ps 139:8">Domine Domine virtus salutis meae obumbrasti super caput meum in die belli</verse>
    <verse label="Ps 139:9">non tradas Domine desiderio meo peccatori cogitaverunt contra me ne derelinquas me ne forte exaltentur diapsalma</verse>
    <verse label="Ps 139:10">caput circuitus eorum labor labiorum ipsorum operiet eos</verse>
    <verse label="Ps 139:11">cadent super eos carbones in igne deicies eos in miseriis non subsistent</verse>
    <verse label="Ps 139:12">vir linguosus non dirigetur in terra virum iniustum mala capient in interitu</verse>
    <verse label="Ps 139:13">cognovi quia faciet Dominus iudicium inopis et vindictam pauperum</verse>
    <verse label="Ps 139:14">verumtamen iusti confitebuntur nomini tuo habitabunt recti cum vultu tuo</verse>
    <verse label="Ps 140:1">psalmus David Domine clamavi ad te exaudi me intende voci meae cum clamavero ad te</verse>
    <verse label="Ps 140:2">dirigatur oratio mea sicut incensum in conspectu tuo elevatio manuum mearum sacrificium vespertinum</verse>
    <verse label="Ps 140:3">pone Domine custodiam ori meo et ostium circumstantiae labiis meis</verse>
    <verse label="Ps 140:4">non declines cor meum in verba malitiae ad excusandas excusationes in peccatis cum hominibus operantibus iniquitatem et non communicabo cum electis eorum</verse>
    <verse label="Ps 140:5">corripiet me iustus in misericordia et increpabit me oleum %autem; peccatoris non inpinguet caput meum quoniam adhuc et oratio mea in beneplacitis eorum</verse>
    <verse label="Ps 140:6">absorti sunt iuncti petrae iudices eorum audient verba mea quoniam potuerunt</verse>
    <verse label="Ps 140:7">sicut crassitudo terrae erupta est super terram dissipata sunt ossa nostra secus infernum</verse>
    <verse label="Ps 140:8">quia ad te Domine Domine oculi mei in te speravi non auferas animam meam</verse>
    <verse label="Ps 140:9">custodi me a laqueo quem statuerunt mihi et ab scandalis operantium iniquitatem</verse>
    <verse label="Ps 140:10">cadent in retiaculo eius peccatores singulariter sum ego donec transeam</verse>
    <verse label="Ps 141:1">intellectus David cum esset in spelunca oratio</verse>
    <verse label="Ps 141:2">voce mea ad Dominum clamavi voce mea ad Dominum deprecatus sum</verse>
    <verse label="Ps 141:3">effundo in conspectu eius deprecationem meam tribulationem meam ante ipsum pronuntio</verse>
    <verse label="Ps 141:4">in deficiendo ex me spiritum meum et tu cognovisti semitas meas in via hac qua ambulabam absconderunt laqueum mihi</verse>
    <verse label="Ps 141:5">considerabam ad dexteram et videbam et non erat qui cognosceret me periit fuga a me et non est qui requirit animam meam</verse>
    <verse label="Ps 141:6">clamavi ad te Domine dixi tu es spes mea portio mea in terra viventium</verse>
    <verse label="Ps 141:7">intende ad deprecationem meam quia humiliatus sum nimis libera me a persequentibus me quia confortati sunt super me</verse>
    <verse label="Ps 141:8">educ de custodia animam meam ad confitendum nomini tuo me expectant iusti donec retribuas mihi</verse>
    <verse label="Ps 142:1">psalmus David quando filius eum persequebatur Domine exaudi orationem meam auribus percipe obsecrationem meam in veritate tua exaudi me in tua iustitia</verse>
    <verse label="Ps 142:2">et non intres in iudicio cum servo tuo quia non iustificabitur in conspectu tuo omnis vivens</verse>
    <verse label="Ps 142:3">quia persecutus est inimicus animam meam humiliavit in terra vitam meam conlocavit me in obscuris sicut mortuos saeculi</verse>
    <verse label="Ps 142:4">et anxiatus est super me spiritus meus in me turbatum est cor meum</verse>
    <verse label="Ps 142:5">memor fui dierum antiquorum meditatus sum in omnibus operibus tuis in factis manuum tuarum meditabar</verse>
    <verse label="Ps 142:6">expandi manus meas ad te anima mea sicut terra sine aqua tibi diapsalma</verse>
    <verse label="Ps 142:7">velociter exaudi me Domine defecit spiritus meus non avertas faciem tuam a me et similis ero descendentibus in lacum</verse>
    <verse label="Ps 142:8">auditam mihi fac mane misericordiam tuam quia in te speravi notam fac mihi viam in qua ambulem quia ad te levavi animam meam</verse>
    <verse label="Ps 142:9">eripe me de inimicis meis Domine ad te confugi</verse>
    <verse label="Ps 142:10">doce me facere voluntatem tuam quia Deus meus es tu spiritus tuus bonus deducet me in terra recta</verse>
    <verse label="Ps 142:11">propter nomen tuum Domine vivificabis me in aequitate tua educes de tribulatione animam meam</verse>
    <verse label="Ps 142:12">et in misericordia tua disperdes inimicos meos et perdes omnes qui tribulant animam meam quoniam ego servus tuus sum</verse>
    <verse label="Ps 143:1">David adversus Goliad benedictus Dominus Deus meus qui docet manus meas ad proelium digitos meos ad bellum</verse>
    <verse label="Ps 143:2">misericordia mea et refugium meum susceptor meus et liberator meus protector meus et in eo speravi qui subdis populum meum sub me</verse>
    <verse label="Ps 143:3">Domine quid est homo quia innotuisti ei aut filius hominis quia reputas eum</verse>
    <verse label="Ps 143:4">homo vanitati similis factus est dies eius sicut umbra praetereunt</verse>
    <verse label="Ps 143:5">Domine inclina caelos tuos et descende tange montes et fumigabunt</verse>
    <verse label="Ps 143:6">fulgora coruscationem et dissipabis eos emitte sagittas tuas et conturbabis eos</verse>
    <verse label="Ps 143:7">emitte manum tuam de alto eripe me et libera me de aquis multis de manu filiorum alienorum</verse>
    <verse label="Ps 143:8">quorum os locutum est vanitatem et dextera eorum dextera iniquitatis</verse>
    <verse label="Ps 143:9">Deus canticum novum cantabo tibi in psalterio decacordo psallam tibi</verse>
    <verse label="Ps 143:10">qui das salutem regibus qui redimit David servum suum de gladio maligno</verse>
    <verse label="Ps 143:11">eripe me et eripe me de manu filiorum alienigenarum quorum os locutum est vanitatem et dextera eorum dextera iniquitatis</verse>
    <verse label="Ps 143:12">quorum filii sicut novella plantationis in iuventute sua filiae eorum conpositae circumornatae ut similitudo templi</verse>
    <verse label="Ps 143:13">promptuaria eorum plena eructantia ex hoc in illud oves eorum fetosae abundantes in egressibus suis</verse>
    <verse label="Ps 143:14">boves eorum crassi non est ruina maceriae neque transitus neque clamor in plateis eorum</verse>
    <verse label="Ps 143:15">beatum dixerunt populum cui haec sunt beatus populus cuius Dominus Deus eius</verse>
    <verse label="Ps 144:1">laudatio David exaltabo te Deus meus rex et benedicam nomini tuo in saeculum et in saeculum saeculi</verse>
    <verse label="Ps 144:2">per singulos dies benedicam tibi et laudabo nomen tuum in saeculum et in saeculum saeculi</verse>
    <verse label="Ps 144:3">magnus Dominus et laudabilis nimis et magnitudinis eius non est finis</verse>
    <verse label="Ps 144:4">generatio et generatio laudabit opera tua et potentiam tuam pronuntiabunt</verse>
    <verse label="Ps 144:5">magnificentiam gloriae sanctitatis tuae loquentur et mirabilia tua narrabunt</verse>
    <verse label="Ps 144:6">et virtutem terribilium tuorum dicent et magnitudinem tuam narrabunt</verse>
    <verse label="Ps 144:7">memoriam abundantiae suavitatis tuae eructabunt et iustitia tua exultabunt</verse>
    <verse label="Ps 144:8">miserator et misericors Dominus patiens et multum misericors</verse>
    <verse label="Ps 144:9">suavis Dominus universis et miserationes eius super omnia opera eius</verse>
    <verse label="Ps 144:10">confiteantur tibi Domine omnia opera tua et sancti tui confiteantur tibi</verse>
    <verse label="Ps 144:11">gloriam regni tui dicent et potentiam tuam loquentur</verse>
    <verse label="Ps 144:12">ut notam faciant filiis hominum potentiam tuam et gloriam magnificentiae regni tui</verse>
    <verse label="Ps 144:13">regnum tuum regnum omnium saeculorum et dominatio tua in omni generatione et progenie fidelis Dominus in omnibus verbis suis et sanctus in omnibus operibus suis</verse>
    <verse label="Ps 144:14">adlevat Dominus omnes qui corruunt et erigit omnes elisos</verse>
    <verse label="Ps 144:15">oculi omnium in te sperant et tu das escam illorum in tempore oportuno</verse>
    <verse label="Ps 144:16">aperis tu manum tuam et imples omne animal benedictione</verse>
    <verse label="Ps 144:17">iustus Dominus in omnibus viis suis et sanctus in omnibus operibus suis</verse>
    <verse label="Ps 144:18">prope est Dominus omnibus invocantibus eum omnibus invocantibus eum in veritate</verse>
    <verse label="Ps 144:19">voluntatem timentium se faciet et deprecationem eorum exaudiet et salvos faciet eos</verse>
    <verse label="Ps 144:20">custodit Dominus omnes diligentes se et omnes peccatores disperdet</verse>
    <verse label="Ps 144:21">laudationem Domini loquetur os meum et benedicat omnis caro nomini sancto eius in saeculum et in saeculum saeculi</verse>
    <verse label="Ps 145:1">alleluia Aggei et Zacchariae</verse>
    <verse label="Ps 145:2">lauda anima mea Dominum laudabo Dominum in vita mea psallam Deo meo quamdiu fuero nolite confidere in principibus</verse>
    <verse label="Ps 145:3">in filiis hominum quibus non est salus</verse>
    <verse label="Ps 145:4">exibit spiritus eius et revertetur in terram suam in illa die peribunt omnes cogitationes eorum</verse>
    <verse label="Ps 145:5">beatus cuius Deus Iacob adiutor eius spes eius in Domino Deo ipsius</verse>
    <verse label="Ps 145:6">qui fecit caelum et terram mare et omnia quae in eis</verse>
    <verse label="Ps 145:7">qui custodit veritatem in saeculum facit iudicium iniuriam patientibus dat escam esurientibus Dominus solvit conpeditos</verse>
    <verse label="Ps 145:8">Dominus inluminat caecos Dominus erigit adlisos Dominus diligit iustos</verse>
    <verse label="Ps 145:9">Dominus custodit advenas pupillum et viduam suscipiet et viam peccatorum disperdet</verse>
    <verse label="Ps 145:10">regnabit Dominus in saecula Deus tuus Sion in generationem et generationem</verse>
    <verse label="Ps 146:1">alleluia Aggei et Zacchariae laudate Dominum quoniam bonum psalmus Deo nostro sit iucunda decoraque; laudatio</verse>
    <verse label="Ps 146:2">aedificans Hierusalem Dominus dispersiones Israhel congregabit</verse>
    <verse label="Ps 146:3">qui sanat contritos corde et alligat contritiones illorum</verse>
    <verse label="Ps 146:4">qui numerat multitudinem stellarum et omnibus eis nomina vocans</verse>
    <verse label="Ps 146:5">magnus Dominus noster et magna virtus eius et sapientiae eius non est numerus</verse>
    <verse label="Ps 146:6">suscipiens mansuetos Dominus humilians autem peccatores usque ad terram</verse>
    <verse label="Ps 146:7">praecinite Domino in confessione psallite Deo nostro in cithara</verse>
    <verse label="Ps 146:8">qui operit caelum nubibus et parat terrae pluviam qui producit in montibus faenum et herbam servituti hominum</verse>
    <verse label="Ps 146:9">et dat iumentis escam ipsorum et pullis corvorum invocantibus eum</verse>
    <verse label="Ps 146:10">non in fortitudine equi voluntatem habebit nec in tibiis viri beneplacitum erit ei</verse>
    <verse label="Ps 146:11">beneplacitum est Domino super timentes eum et in eis qui sperant super misericordia eius</verse>
    <verse label="Ps 147:1">alleluia lauda Hierusalem Dominum lauda Deum tuum Sion</verse>
    <verse label="Ps 147:2">quoniam confortavit seras portarum tuarum benedixit filiis tuis in te</verse>
    <verse label="Ps 147:3">qui posuit fines tuos pacem et adipe frumenti satiat te</verse>
    <verse label="Ps 147:4">qui emittit eloquium suum terrae velociter currit sermo eius</verse>
    <verse label="Ps 147:5">qui dat nivem sicut lanam nebulam sicut cinerem spargit</verse>
    <verse label="Ps 147:6">mittit cristallum suum sicut buccellas ante faciem frigoris eius quis sustinebit</verse>
    <verse label="Ps 147:7">emittet verbum suum et liquefaciet ea flabit spiritus eius et fluent aquae</verse>
    <verse label="Ps 147:8">qui adnuntiat verbum suum Iacob iustitias et iudicia sua Israhel</verse>
    <verse label="Ps 147:9">non fecit taliter omni nationi et iudicia sua non manifestavit eis</verse>
    <verse label="Ps 148:1">alleluia laudate Dominum de caelis laudate eum in excelsis</verse>
    <verse label="Ps 148:2">laudate eum omnes angeli eius laudate eum omnes virtutes eius</verse>
    <verse label="Ps 148:3">laudate eum sol et luna laudate eum omnes stellae et lumen</verse>
    <verse label="Ps 148:4">laudate eum caeli caelorum et aqua quae super caelum est</verse>
    <verse label="Ps 148:5">laudent nomen Domini quia ipse dixit et facta sunt ipse mandavit et creata sunt</verse>
    <verse label="Ps 148:6">statuit ea in saeculum et in saeculum saeculi praeceptum posuit et non praeteribit</verse>
    <verse label="Ps 148:7">laudate Dominum de terra dracones et omnes abyssi</verse>
    <verse label="Ps 148:8">ignis grando nix glacies spiritus procellarum quae faciunt verbum eius</verse>
    <verse label="Ps 148:9">montes et omnes colles ligna fructifera et omnes cedri</verse>
    <verse label="Ps 148:10">bestiae et universa pecora serpentes et volucres pinnatae</verse>
    <verse label="Ps 148:11">reges terrae et omnes populi principes et omnes iudices terrae</verse>
    <verse label="Ps 148:12">iuvenes et virgines senes cum iunioribus laudent nomen Domini</verse>
    <verse label="Ps 148:13">quia exaltatum est nomen eius solius</verse>
    <verse label="Ps 148:14">confessio eius super caelum et terram et exaltabit cornu populi sui hymnus omnibus sanctis eius filiis Israhel populo adpropinquanti sibi</verse>
    <verse label="Ps 149:1">alleluia cantate Domino canticum novum laus eius in ecclesia sanctorum</verse>
    <verse label="Ps 149:2">laetetur Israhel in eo qui fecit eum et filii Sion exultent in rege suo</verse>
    <verse label="Ps 149:3">laudent nomen eius in choro in tympano et psalterio psallant ei</verse>
    <verse label="Ps 149:4">quia beneplacitum est Domino in populo suo et exaltabit mansuetos in salute</verse>
    <verse label="Ps 149:5">exultabunt sancti in gloria laetabuntur in cubilibus suis</verse>
    <verse label="Ps 149:6">exaltationes Dei in gutture eorum et gladii ancipites in manibus eorum</verse>
    <verse label="Ps 149:7">ad faciendam vindictam in nationibus increpationes in populis</verse>
    <verse label="Ps 149:8">ad alligandos reges eorum in conpedibus et nobiles eorum in manicis ferreis</verse>
    <verse label="Ps 149:9">ut faciant in eis iudicium conscriptum gloria haec est omnibus sanctis eius</verse>
    <verse label="Ps 150:1">alleluia laudate Dominum in sanctis eius laudate eum in firmamento virtutis eius</verse>
    <verse label="Ps 150:2">laudate eum in virtutibus eius laudate eum secundum multitudinem magnitudinis eius</verse>
    <verse label="Ps 150:3">laudate eum in sono tubae laudate eum in psalterio et cithara</verse>
    <verse label="Ps 150:4">laudate eum in tympano et choro laudate eum in cordis et organo</verse>
    <verse label="Ps 150:5">laudate eum in cymbalis bene sonantibus laudate eum in cymbalis iubilationis</verse>
    <verse label="Ps 150:6">omnis spiritus laudet Dominum</verse>
  </lyrics>
</song>
