<?xml version="1.0" encoding="UTF-8"?>
<song>
  <title>Evangelium secundum Lucam</title>
  <lyrics>
    <verse label="Luke 1:1">Quoniam quidem multi conati sunt ordinare narrationem, quae in nobis completae sunt, rerum,</verse>
    <verse label="Luke 1:2">sicut tradiderunt nobis, qui ab initio ipsi viderunt et ministri fuerunt verbi,</verse>
    <verse label="Luke 1:3">visum est et mihi, adsecuto a principio omnia, diligenter ex ordine tibi scribere, optime Theophile,</verse>
    <verse label="Luke 1:4">ut cognoscas eorum verborum, de quibus eruditus es, firmitatem.</verse>
    <verse label="Luke 1:5">Fuit in diebus Herodis regis Iudaeae sacerdos quidam nomine Zacharias de vice Abiae, et uxor illi de filiabus Aaron, et nomen eius Elisabeth.</verse>
    <verse label="Luke 1:6">Erant autem iusti ambo ante Deum, incedentes in omnibus mandatis et iustificationibus Domini, irreprehensibiles.</verse>
    <verse label="Luke 1:7">Et non erat illis filius, eo quod esset Elisabeth sterilis, et ambo processissent in diebus suis.</verse>
    <verse label="Luke 1:8">Factum est autem, cum sacerdotio fungeretur in ordine vicis suae ante Deum,</verse>
    <verse label="Luke 1:9">secundum consuetudinem sacerdotii sorte exiit, ut incensum poneret ingressus in templum Domini;</verse>
    <verse label="Luke 1:10">et omnis multitudo erat populi orans foris hora incensi.</verse>
    <verse label="Luke 1:11">Apparuit autem illi angelus Domini stans a dextris altaris incensi;</verse>
    <verse label="Luke 1:12">et Zacharias turbatus est videns, et timor irruit super eum.</verse>
    <verse label="Luke 1:13">Ait autem ad illum angelus: " Ne timeas, Zacharia, quoniam exaudita est deprecatio tua, et uxor tua Elisabeth pariet tibi filium, et vocabis nomen eius Ioannem.</verse>
    <verse label="Luke 1:14">Et erit gaudium tibi et exsultatio, et multi in nativitate eius gaudebunt:</verse>
    <verse label="Luke 1:15">erit enim magnus coram Domino et vinum et siceram non bibet et Spiritu Sancto replebitur adhuc ex utero matris suae</verse>
    <verse label="Luke 1:16">et multos filiorum Israel convertet ad Dominum Deum ipsorum.</verse>
    <verse label="Luke 1:17">Et ipse praecedet ante illum in spiritu et virtute Eliae, ut convertat corda patrum in filios et incredibiles ad prudentiam iustorum, parare Domino plebem perfectam ".</verse>
    <verse label="Luke 1:18">Et dixit Zacharias ad angelum: " Unde hoc sciam? Ego enim sum senex, et uxor mea processit in diebus suis ".</verse>
    <verse label="Luke 1:19">Et respondens angelus dixit ei: " Ego sum Gabriel, qui adsto ante Deum, et missus sum loqui ad te et haec tibi evangelizare.</verse>
    <verse label="Luke 1:20">Et ecce: eris tacens et non poteris loqui usque in diem, quo haec fiant, pro eo quod non credidisti verbis meis, quae implebuntur in tempore suo ".</verse>
    <verse label="Luke 1:21">Et erat plebs exspectans Zachariam, et mirabantur quod tardaret ipse in templo.</verse>
    <verse label="Luke 1:22">Egressus autem non poterat loqui ad illos, et cognoverunt quod visionem vidisset in templo; et ipse erat innuens illis et permansit mutus.</verse>
    <verse label="Luke 1:23">Et factum est, ut impleti sunt dies officii eius, abiit in domum suam.</verse>
    <verse label="Luke 1:24">Post hos autem dies concepit Elisabeth uxor eius et occultabat se mensibus quinque dicens:</verse>
    <verse label="Luke 1:25">" Sic mihi fecit Dominus in diebus, quibus respexit auferre opprobrium meum inter homines ".</verse>
    <verse label="Luke 1:26">In mense autem sexto missus est angelus Gabriel a Deo in civitatem Galilaeae, cui nomen Nazareth,</verse>
    <verse label="Luke 1:27">ad virginem desponsatam viro, cui nomen erat Ioseph de domo David, et nomen virginis Maria.</verse>
    <verse label="Luke 1:28">Et ingressus ad eam dixit: " Ave, gratia plena, Dominus tecum ".</verse>
    <verse label="Luke 1:29">Ipsa autem turbata est in sermone eius et cogitabat qualis esset ista salutatio.</verse>
    <verse label="Luke 1:30">Et ait angelus ei: " Ne timeas, Maria; invenisti enim gratiam apud Deum.</verse>
    <verse label="Luke 1:31">Et ecce concipies in utero et paries filium et vocabis nomen eius Iesum.</verse>
    <verse label="Luke 1:32">Hic erit magnus et Filius Altissimi vocabitur, et dabit illi Dominus Deus sedem David patris eius,</verse>
    <verse label="Luke 1:33">et regnabit super domum Iacob in aeternum, et regni eius non erit finis.</verse>
    <verse label="Luke 1:34">Dixit autem Maria ad angelum: " Quomodo fiet istud, quoniam virum non cognosco? ".</verse>
    <verse label="Luke 1:35">Et respondens angelus dixit ei: " Spiritus Sanctus superveniet in te, et virtus Altissimi obumbrabit tibi: ideoque et quod nascetur sanctum, vocabitur Filius Dei.</verse>
    <verse label="Luke 1:36">Et ecce Elisabeth cognata tua et ipsa concepit filium in senecta sua, et hic mensis est sextus illi, quae vocatur sterilis,</verse>
    <verse label="Luke 1:37">quia non erit impossibile apud Deum omne verbum ".</verse>
    <verse label="Luke 1:38">Dixit autem Maria: " Ecce ancilla Domini; fiat mihi secundum verbum tuum ". Et discessit ab illa angelus.</verse>
    <verse label="Luke 1:39">Exsurgens autem Maria in diebus illis abiit in montana cum festinatione in civitatem Iudae</verse>
    <verse label="Luke 1:40">et intravit in domum Zachariae et salutavit Elisabeth.</verse>
    <verse label="Luke 1:41">Et factum est, ut audivit salutationem Mariae Elisabeth, exsultavit infans in utero eius, et repleta est Spiritu Sancto Elisabeth</verse>
    <verse label="Luke 1:42">et exclamavit voce magna et dixit: " Benedicta tu inter mulieres, et benedictus fructus ventris tui.</verse>
    <verse label="Luke 1:43">Et unde hoc mihi, ut veniat mater Domini mei ad me?</verse>
    <verse label="Luke 1:44">Ecce enim ut facta est vox salutationis tuae in auribus meis, exsultavit in gaudio infans in utero meo.</verse>
    <verse label="Luke 1:45">Et beata, quae credidit, quoniam perficientur ea, quae dicta sunt ei a Domino ".</verse>
    <verse label="Luke 1:46">Et ait Maria: Magnificat anima mea Dominum,</verse>
    <verse label="Luke 1:47">et exsultavit spiritus meus in Deo salvatore meo,</verse>
    <verse label="Luke 1:48">quia respexit humilitatem ancillae suae.Ecce enim ex hoc beatam me dicent omnes generationes,</verse>
    <verse label="Luke 1:49">quia fecit mihi magna, qui potens est,et sanctum nomen eius,</verse>
    <verse label="Luke 1:50">et misericordia eius in progenies et progeniestimentibus eum.</verse>
    <verse label="Luke 1:51">Fecit potentiam in brachio suo,dispersit superbos mente cordis sui;</verse>
    <verse label="Luke 1:52">deposuit potentes de sedeet exaltavit humiles;</verse>
    <verse label="Luke 1:53">esurientes implevit boniset divites dimisit inanes.</verse>
    <verse label="Luke 1:54">Suscepit Israel puerum suum,recordatus misericordiae,</verse>
    <verse label="Luke 1:55">sicut locutus est ad patres nostros,Abraham et semini eius in saecula ".</verse>
    <verse label="Luke 1:56">Mansit autem Maria cum illa quasi mensibus tribus et reversa est in domum suam.</verse>
    <verse label="Luke 1:57">Elisabeth autem impletum est tempus pariendi, et peperit filium.</verse>
    <verse label="Luke 1:58">Et audierunt vicini et cognati eius quia magnificavit Dominus misericordiam suam cum illa, et congratulabantur ei.</verse>
    <verse label="Luke 1:59">Et factum est, in die octavo venerunt circumcidere puerum et vocabant eum nomine patris eius, Zachariam.</verse>
    <verse label="Luke 1:60">Et respondens mater eius dixit: " Nequaquam, sed vocabitur Ioannes ".</verse>
    <verse label="Luke 1:61">Et dixerunt ad illam: " Nemo est in cognatione tua, qui vocetur hoc nomine ".</verse>
    <verse label="Luke 1:62">Innuebant autem patri eius quem vellet vocari eum.</verse>
    <verse label="Luke 1:63">Et postulans pugillarem scripsit dicens: " Ioannes est nomen eius ". Et mirati sunt universi.</verse>
    <verse label="Luke 1:64">Apertum est autem ilico os eius et lingua eius, et loquebatur benedicens Deum.</verse>
    <verse label="Luke 1:65">Et factus est timor super omnes vicinos eorum, et super omnia montana Iudaeae divulgabantur omnia verba haec.</verse>
    <verse label="Luke 1:66">Et posuerunt omnes, qui audierant, in corde suo dicentes: " Quid putas puer iste erit? ". Etenim manus Domini erat cum illo.</verse>
    <verse label="Luke 1:67">Et Zacharias pater eius impletus est Spiritu Sancto et prophetavit dicens:</verse>
    <verse label="Luke 1:68">" Benedictus Dominus, Deus Israel,quia visitavit et fecit redemptionem plebi suae</verse>
    <verse label="Luke 1:69">et erexit cornu salutis nobisin domo David pueri sui,</verse>
    <verse label="Luke 1:70">sicut locutus est per os sanctorum,qui a saeculo sunt, prophetarum eius,</verse>
    <verse label="Luke 1:71">salutem ex inimicis nostriset de manu omnium, qui oderunt nos;</verse>
    <verse label="Luke 1:72">ad faciendam misericordiam cum patribus nostriset memorari testamenti sui sancti,</verse>
    <verse label="Luke 1:73">iusiurandum, quod iuravit ad Abraham patrem nostrum,daturum se nobis,</verse>
    <verse label="Luke 1:74">ut sine timore, de manu inimicorum liberati,serviamus illi</verse>
    <verse label="Luke 1:75">in sanctitate et iustitia coram ipsoomnibus diebus nostris.</verse>
    <verse label="Luke 1:76">Et tu, puer, propheta Altissimi vocaberis:praeibis enim ante faciem Domini parare vias eius,</verse>
    <verse label="Luke 1:77">ad dandam scientiam salutis plebi eiusin remissionem peccatorum eorum,</verse>
    <verse label="Luke 1:78">per viscera misericordiae Dei nostri,in quibus visitabit nos oriens ex alto,</verse>
    <verse label="Luke 1:79">illuminare his, qui in tenebris et in umbra mortis sedent,ad dirigendos pedes nostros in viam pacis ".</verse>
    <verse label="Luke 1:80">Puer autem crescebat et confortabatur spiritu et erat in deserto usque in diem ostensionis suae ad Israel.</verse>
    <verse label="Luke 2:1">Factum est autem, in diebus il lis exiit edictum a Caesare Au gusto, ut describeretur universus orbis.</verse>
    <verse label="Luke 2:2">Haec descriptio prima facta est praeside Syriae Quirino.</verse>
    <verse label="Luke 2:3">Et ibant omnes, ut profiterentur, singuli in suam civitatem.</verse>
    <verse label="Luke 2:4">Ascendit autem et Ioseph a Galilaea de civitate Nazareth in Iudaeam in civitatem David, quae vocatur Bethlehem, eo quod esset de domo et familia David,</verse>
    <verse label="Luke 2:5">ut profiteretur cum Maria desponsata sibi, uxore praegnante.</verse>
    <verse label="Luke 2:6">Factum est autem, cum essent ibi, impleti sunt dies, ut pareret,</verse>
    <verse label="Luke 2:7">et peperit filium suum primogenitum; et pannis eum involvit et reclinavit eum in praesepio, quia non erat eis locus in deversorio.</verse>
    <verse label="Luke 2:8">Et pastores erant in regione eadem vigilantes et custodientes vigilias noctis supra gregem suum.</verse>
    <verse label="Luke 2:9">Et angelus Domini stetit iuxta illos, et claritas Domini circumfulsit illos, et timuerunt timore magno.</verse>
    <verse label="Luke 2:10">Et dixit illis angelus: " Nolite timere; ecce enim evangelizo vobis gaudium magnum, quod erit omni populo,</verse>
    <verse label="Luke 2:11">quia natus est vobis hodie Salvator, qui est Christus Dominus, in civitate David.</verse>
    <verse label="Luke 2:12">Et hoc vobis signum: invenietis infantem pannis involutum et positum in praesepio ".</verse>
    <verse label="Luke 2:13">Et subito facta est cum angelo multitudo militiae caelestis laudantium Deum et dicentium:</verse>
    <verse label="Luke 2:14">" Gloria in altissimis Deo,et super terram pax in hominibus bonae voluntatis ".</verse>
    <verse label="Luke 2:15">Et factum est, ut discesserunt ab eis angeli in caelum, pastores loquebantur ad invicem: " Transeamus usque Bethlehem et videamus hoc verbum, quod factum est, quod Dominus ostendit nobis ".</verse>
    <verse label="Luke 2:16">Et venerunt festinantes et invenerunt Mariam et Ioseph et infantem positum in praesepio.</verse>
    <verse label="Luke 2:17">Videntes autem notum fecerunt verbum, quod dictum erat illis de puero hoc.</verse>
    <verse label="Luke 2:18">Et omnes, qui audierunt, mirati sunt de his, quae dicta erant a pastoribus ad ipsos.</verse>
    <verse label="Luke 2:19">Maria autem conservabat omnia verba haec conferens in corde suo.</verse>
    <verse label="Luke 2:20">Et reversi sunt pastores glorificantes et laudantes Deum in omnibus, quae audierant et viderant, sicut dictum est ad illos.</verse>
    <verse label="Luke 2:21">Et postquam consummati sunt dies octo, ut circumcideretur, vocatum est nomen eius Iesus, quod vocatum est ab angelo, priusquam in utero conciperetur.</verse>
    <verse label="Luke 2:22">Et postquam impleti sunt dies purgationis eorum secundum legem Moysis, tulerunt illum in Hierosolymam, ut sisterent Domino,</verse>
    <verse label="Luke 2:23">sicut scriptum est in lege Domini: " Omne masculinum adaperiens vulvam sanctum Domino vocabitur ",</verse>
    <verse label="Luke 2:24">et ut darent hostiam secundum quod dictum est in lege Domini: par turturum aut duos pullos columbarum.</verse>
    <verse label="Luke 2:25">Et ecce homo erat in Ierusalem, cui nomen Simeon, et homo iste iustus et timoratus, exspectans consolationem Israel, et Spiritus Sanctus erat super eum;</verse>
    <verse label="Luke 2:26">et responsum acceperat ab Spiritu Sancto non visurum se mortem nisi prius videret Christum Domini.</verse>
    <verse label="Luke 2:27">Et venit in Spiritu in templum. Et cum inducerent puerum Iesum parentes eius, ut facerent secundum consuetudinem legis pro eo,</verse>
    <verse label="Luke 2:28">et ipse accepit eum in ulnas suas et benedixit Deum et dixit:</verse>
    <verse label="Luke 2:29">" Nunc dimittis servum tuum, Domine,secundum verbum tuum in pace,</verse>
    <verse label="Luke 2:30">quia viderunt oculi meisalutare tuum,</verse>
    <verse label="Luke 2:31">quod parastiante faciem omnium populorum,</verse>
    <verse label="Luke 2:32">lumen ad revelationem gentiumet gloriam plebis tuae Israel ".</verse>
    <verse label="Luke 2:33">Et erat pater eius et mater mirantes super his, quae dicebantur de illo.</verse>
    <verse label="Luke 2:34">Et benedixit illis Simeon et dixit ad Mariam matrem eius: " Ecce positus est hic in ruinam et resurrectionem multorum in Israel et in signum, cui contradicetur</verse>
    <verse label="Luke 2:35">- et tuam ipsius animam pertransiet gladius - ut revelentur ex multis cordibus cogitationes ".</verse>
    <verse label="Luke 2:36">Et erat Anna prophetissa, filia Phanuel, de tribu Aser. Haec processerat in diebus multis et vixerat cum viro annis septem a virginitate sua;</verse>
    <verse label="Luke 2:37">et haec vidua usque ad annos octoginta quattuor, quae non discedebat de templo, ieiuniis et obsecrationibus serviens nocte ac die.</verse>
    <verse label="Luke 2:38">Et haec ipsa hora superveniens confitebatur Deo et loquebatur de illo omnibus, qui exspectabant redemptionem Ierusalem.</verse>
    <verse label="Luke 2:39">Et ut perfecerunt omnia secundum legem Domini, reversi sunt in Galilaeam in civitatem suam Nazareth.</verse>
    <verse label="Luke 2:40">Puer autem crescebat et confortabatur plenus sapientia; et gratia Dei erat super illum.</verse>
    <verse label="Luke 2:41">Et ibant parentes eius per omnes annos in Ierusalem in die festo Paschae.</verse>
    <verse label="Luke 2:42">Et cum factus esset annorum duodecim, ascendentibus illis secundum consuetudinem diei festi,</verse>
    <verse label="Luke 2:43">consummatisque diebus, cum redirent, remansit puer Iesus in Ierusalem, et non cognoverunt parentes eius.</verse>
    <verse label="Luke 2:44">Existimantes autem illum esse in comitatu, venerunt iter diei et requirebant eum inter cognatos et notos;</verse>
    <verse label="Luke 2:45">et non invenientes regressi sunt in Ierusalem requirentes eum.</verse>
    <verse label="Luke 2:46">Et factum est, post triduum invenerunt illum in templo sedentem in medio doctorum, audientem illos et interrogantem eos;</verse>
    <verse label="Luke 2:47">stupebant autem omnes, qui eum audiebant, super prudentia et responsis eius.</verse>
    <verse label="Luke 2:48">Et videntes eum admirati sunt, et dixit Mater cius ad illum: " Fili, quid fecisti nobis sic? Ecce pater tuus et ego dolentes quaerebamus te ".</verse>
    <verse label="Luke 2:49">Et ait ad illos: " Quid est quod me quaerebatis? Nesciebatis quia in his, quae Patris mei sunt, oportet me esse? ".</verse>
    <verse label="Luke 2:50">Et ipsi non intellexerunt verbum, quod locutus est ad illos.</verse>
    <verse label="Luke 2:51">Et descendit cum eis et venit Nazareth et erat subditus illis. Et mater eius conservabat omnia verba in corde suo.</verse>
    <verse label="Luke 2:52">Et Iesus proficiebat sapientia et aetate et gratia apud Deum et homines.</verse>
    <verse label="Luke 3:1">Anno autem quinto decimo im perii Tiberii Caesaris, procu rante Pontio Pilato Iudaeam, tetrarcha autem Galilaeae Herode, Philippo autem fratre eius tetrarcha Ituraeae et Trachonitidis regionis, et Lysania Abilinae tetrarcha,</verse>
    <verse label="Luke 3:2">sub principe sacerdotum Anna et Caipha, factum est verbum Dei super Ioannem Zachariae filium in deserto.</verse>
    <verse label="Luke 3:3">Et venit in omnem regionem circa Iordanem praedicans baptismum paenitentiae in remissionem peccatorum,</verse>
    <verse label="Luke 3:4">sicut scriptum est in libro sermonum Isaiae prophetae: Vox clamantis in deserto:Parate viam Domini,rectas facite semitas eius.</verse>
    <verse label="Luke 3:5">Omnis vallis implebitur,et omnis mons et collis humiliabitur;et erunt prava in directa,et aspera in vias planas:</verse>
    <verse label="Luke 3:6">et videbit omnis caro salutare Dei" ".</verse>
    <verse label="Luke 3:7">Dicebat ergo ad turbas, quae exibant, ut baptizarentur ab ipso: " Genimina viperarum, quis ostendit vobis fugere a ventura ira?</verse>
    <verse label="Luke 3:8">Facite ergo fructus dignos paenitentiae et ne coeperitis dicere in vobis ipsis: "Patrem habemus Abraham"; dico enim vobis quia potest Deus de lapidibus istis suscitare Abrahae filios.</verse>
    <verse label="Luke 3:9">Iam enim et securis ad radicem arborum posita est; omnis ergo arbor non faciens fructum bonum exciditur et in ignem mittitur ".</verse>
    <verse label="Luke 3:10">Et interrogabant eum turbae dicentes: " Quid ergo faciemus? ".</verse>
    <verse label="Luke 3:11">Respondens autem dicebat illis: " Qui habet duas tunicas, det non habenti; et, qui habet escas, similiter faciat ".</verse>
    <verse label="Luke 3:12">Venerunt autem et publicani, ut baptizarentur, et dixerunt ad illum: " Magister, quid faciemus? ".</verse>
    <verse label="Luke 3:13">At ille dixit ad eos: " Nihil amplius quam constitutum est vobis, faciatis ".</verse>
    <verse label="Luke 3:14">Interrogabant autem eum et milites dicentes: " Quid faciemus et nos? ". Et ait illis: " Neminem concutiatis neque calumniam faciatis et contenti estote stipendiis vestris ".</verse>
    <verse label="Luke 3:15">Existimante autem populo et cogitantibus omnibus in cordibus suis de Ioanne, ne forte ipse esset Christus,</verse>
    <verse label="Luke 3:16">respondit Ioannes dicens omnibus: " Ego quidem aqua baptizo vos. Venit autem fortior me, cuius non sum dignus solvere corrigiam calceamentorum eius: ipse vos baptizabit in Spiritu Sancto et igni;</verse>
    <verse label="Luke 3:17">cuius ventilabrum in manu eius ad purgandam aream suam et ad congregandum triticum in horreum suum, paleas autem comburet igni inexstinguibili ".</verse>
    <verse label="Luke 3:18">Multa quidem et alia exhortans evangelizabat populum.</verse>
    <verse label="Luke 3:19">Herodes autem tetrarcha, cum corriperetur ab illo de Herodiade uxore fratris sui et de omnibus malis, quae fecit Herodes,</verse>
    <verse label="Luke 3:20">adiecit et hoc supra omnia et inclusit Ioannem in carcere.</verse>
    <verse label="Luke 3:21">Factum est autem, cum baptizaretur omnis populus, et Iesu baptizato et orante, apertum est caelum,</verse>
    <verse label="Luke 3:22">et descendit Spiritus Sanctus corporali specie sicut columba super ipsum; et vox de caelo facta est: " Tu es Filius meus dilectus; in te complacui mihi ".</verse>
    <verse label="Luke 3:23">Et ipse Iesus erat incipiens quasi annorum triginta, ut putabatur, filius Ioseph, qui fuit Heli,</verse>
    <verse label="Luke 3:24">qui fuit Matthat, qui fuit Levi, qui fuit Melchi, qui fuit Iannae, qui fuit Ioseph,</verse>
    <verse label="Luke 3:25">qui fuit Matthathiae, qui fuit Amos, qui fuit Nahum, qui fuit Esli, qui fuit Naggae,</verse>
    <verse label="Luke 3:26">qui fuit Maath, qui fuit Matthathiae, qui fuit Semei, qui fuit Iosech, qui fuit Ioda,</verse>
    <verse label="Luke 3:27">qui fuit Ioanna, qui fuit Resa, qui fuit Zorobabel, qui fuit Salathiel, qui fuit Neri,</verse>
    <verse label="Luke 3:28">qui fuit Melchi, qui fuit Addi, qui fuit Cosam, qui fuit Elmadam, qui fuit Her,</verse>
    <verse label="Luke 3:29">qui fuit Iesu, qui fuit Eliezer, qui fuit Iorim, qui fuit Matthat, qui fuit Levi,</verse>
    <verse label="Luke 3:30">qui fuit Simeon, qui fuit Iudae, qui fuit Ioseph, qui fuit Iona, qui fuit Eliachim,</verse>
    <verse label="Luke 3:31">qui fuit Melea, qui fuit Menna, qui fuit Matthatha, qui fuit Nathan, qui fuit David,</verse>
    <verse label="Luke 3:32">qui fuit Iesse, qui fuit Obed, qui fuit Booz, qui fuit Salmon, qui fuit Naasson,</verse>
    <verse label="Luke 3:33">qui fuit Aminadab, qui fuit Admin, qui fuit Arni, qui fuit Esrom, qui fuit Phares, qui fuit Iudae,</verse>
    <verse label="Luke 3:34">qui fuit Iacob, qui fuit Isaac, qui fuit Abrahae, qui fuit Thare, qui fuit Nachor,</verse>
    <verse label="Luke 3:35">qui fuit Seruch, qui fuit Ragau, qui fuit Phaleg, qui fuit Heber, qui fuit Sala,</verse>
    <verse label="Luke 3:36">qui fuit Cainan, qui fuit Arphaxad, qui fuit Sem, qui fuit Noe, qui fuit Lamech,</verse>
    <verse label="Luke 3:37">qui fuit Mathusala, qui fuit Henoch, qui fuit Iared, qui fuit Malaleel, qui fuit Cainan,</verse>
    <verse label="Luke 3:38">qui fuit Enos, qui fuit Seth, qui fuit Adam, qui fuit Dei.</verse>
    <verse label="Luke 4:1">Iesus autem plenus Spiritu Sancto regressus est ab Iordane et agebatur in Spiritu in deserto</verse>
    <verse label="Luke 4:2">diebus quadraginta et tentabatur a Diabolo. Et nihil manducavit in diebus illis et, consummatis illis, esuriit.</verse>
    <verse label="Luke 4:3">Dixit autem illi Diabolus: " Si Filius Dei es, dic lapidi huic, ut panis fiat ".</verse>
    <verse label="Luke 4:4">Et respondit ad illum Iesus: " Scriptum est: "Non in pane solo vivet homo" ".</verse>
    <verse label="Luke 4:5">Et sustulit illum et ostendit illi omnia regna orbis terrae in momento temporis;</verse>
    <verse label="Luke 4:6">et ait ei Diabolus: " Tibi dabo potestatem hanc universam et gloriam illorum, quia mihi tradita est, et, cui volo, do illam:</verse>
    <verse label="Luke 4:7">tu ergo, si adoraveris coram me, erit tua omnis ".</verse>
    <verse label="Luke 4:8">Et respondens Iesus dixit illi: " Scriptum est: "Dominum Deum tuum adorabis et illi soli servies" ".</verse>
    <verse label="Luke 4:9">Duxit autem illum in Ierusalem et statuit eum supra pinnam templi et dixit illi: " Si Filius Dei es, mitte te hinc deorsum.</verse>
    <verse label="Luke 4:10">Scriptum est enim:Angelis suis mandabit de te,ut conservent te"</verse>
    <verse label="Luke 4:11">et: "In manibus tollent te,ne forte offendas ad lapidem pedem tuum" ".</verse>
    <verse label="Luke 4:12">Et respondens Iesus ait illi: " Dictum est: "Non tentabis Dominum Deum tuum" ".</verse>
    <verse label="Luke 4:13">Et consummata omni tentatione, Diabolus recessit ab illo usque ad tempus.</verse>
    <verse label="Luke 4:14">Et regressus est Iesus in virtute Spiritus in Galilaeam. Et fama exiit per universam regionem de illo.</verse>
    <verse label="Luke 4:15">Et ipse docebat in synagogis eorum et magnificabatur ab omnibus.</verse>
    <verse label="Luke 4:16">Et venit Nazareth, ubi erat nutritus, et intravit secundum consuetudinem suam die sabbati in synagogam et surrexit legere.</verse>
    <verse label="Luke 4:17">Et tradi tus est illi liber prophetae Isaiae; etut revolvit librum, invenit locum, ubi scriptum erat:</verse>
    <verse label="Luke 4:18">" Spiritus Domini super me;propter quod unxit meevangelizare pauperibus,misit me praedicare captivis remissionemet caecis visum,dimittere confractos in remissione,</verse>
    <verse label="Luke 4:19">praedicare annum Domini acceptum ".</verse>
    <verse label="Luke 4:20">Et cum plicuisset librum, reddidit ministro et sedit; et omnium in synagoga oculi erant intendentes in eum.</verse>
    <verse label="Luke 4:21">Coepit autem dicere ad illos: " Hodie impleta est haec Scriptura in auribus vestris ".</verse>
    <verse label="Luke 4:22">Et omnes testimonium illi dabant et mirabantur in verbis gratiae, quae procedebant de ore ipsius, et dicebant: " Nonne hic filius est Ioseph? ".</verse>
    <verse label="Luke 4:23">Et ait illis: " Utique dicetis mihi hanc similitudinem: "Medice, cura teipsum; quanta audivimus facta in Capharnaum, fac et hic in patria tua".</verse>
    <verse label="Luke 4:24">Ait autem: " Amen dico vobis: Nemo propheta acceptus est in patria sua.</verse>
    <verse label="Luke 4:25">In veritate autem dico vobis: Multae viduae erant in diebus Eliae in Israel, quando clausum est caelum annis tribus et mensibus sex, cum facta est fames magna in omni terra;</verse>
    <verse label="Luke 4:26">et ad nullam illarum missus est Elias nisi in Sarepta Sidoniae ad mulierem viduam.</verse>
    <verse label="Luke 4:27">Et multi leprosi erant in Israel sub Eliseo propheta; et nemo eorum mundatus est nisi Naaman Syrus ".</verse>
    <verse label="Luke 4:28">Et repleti sunt omnes in synagoga ira haec audientes;</verse>
    <verse label="Luke 4:29">et surrexerunt et eiecerunt illum extra civitatem et duxerunt illum usque ad supercilium montis, supra quem civitas illorum erat aedificata, ut praecipitarent eum.</verse>
    <verse label="Luke 4:30">Ipse autem transiens per medium illorum ibat.</verse>
    <verse label="Luke 4:31">Et descendit in Capharnaum civitatem Galilaeae. Et docebat illos sabbatis;</verse>
    <verse label="Luke 4:32">et stupebant in doctrina eius, quia in potestate erat sermo ipsius.</verse>
    <verse label="Luke 4:33">Et in synagoga erat homo habens spiritum daemonii immundi; et exclamavit voce magna:</verse>
    <verse label="Luke 4:34">" Sine; quid nobis et tibi, Iesu Nazarene? Venisti perdere nos? Scio te qui sis: Sanctus Dei ".</verse>
    <verse label="Luke 4:35">Et increpavit illi Iesus dicens: " Obmutesce et exi ab illo! ". Et cum proiecisset illum daemonium in medium, exiit ab illo nihilque illum nocuit.</verse>
    <verse label="Luke 4:36">Et factus est pavor in omnibus; et colloquebantur ad invicem dicentes: Quod est hoc verbum, quia in potestate et virtute imperat immundis spiritibus, et exeunt? ".</verse>
    <verse label="Luke 4:37">Et divulgabatur fama de illo in omnem locum regionis.</verse>
    <verse label="Luke 4:38">Surgens autem de synagoga introivit in domum Simonis. Socrus autem Simonis tenebatur magna febri; et rogaverunt illum pro ea.</verse>
    <verse label="Luke 4:39">Et stans super illam imperavit febri, et dimisit illam; et continuo surgens ministrabat illis.</verse>
    <verse label="Luke 4:40">Cum sol autem occidisset, omnes, qui habebant infirmos variis languoribus, ducebant illos ad eum; at ille singulis manus imponens curabat eos.</verse>
    <verse label="Luke 4:41">Exibant autem daemonia a multis clamantia et dicentia: " Tu es Filius Dei ". Et increpans non sinebat ea loqui, quia sciebant ipsum esse Christum.</verse>
    <verse label="Luke 4:42">Facta autem die, egressus ibat in desertum locum; et turbae requirebant eum et venerunt usque ad ipsum et detinebant illum, ne discederet ab eis.</verse>
    <verse label="Luke 4:43">Quibus ille ait: " Et aliis civitatibus oportet me evangelizare regnum Dei, quia ideo missus sum ".</verse>
    <verse label="Luke 4:44">Et erat praedicans in synagogis Iudaeae.</verse>
    <verse label="Luke 5:1">Factum est autem, cum turba urgeret illum et audiret verbum Dei, et ipse stabat secus stagnum Genesareth</verse>
    <verse label="Luke 5:2">et vidit duas naves stantes secus stagnum; piscatores autem descenderant de illis et lavabant retia.</verse>
    <verse label="Luke 5:3">Ascendens autem in unam navem, quae erat Simonis, rogavit eum a terra reducere pusillum; et sedens docebat de navicula turbas.</verse>
    <verse label="Luke 5:4">Ut cessavit autem loqui, dixit ad Simonem: " Duc in altum et laxate retia vestra in capturam ".</verse>
    <verse label="Luke 5:5">Et respondens Simon dixit: " Praeceptor, per totam noctem laborantes nihil cepimus; in verbo autem tuo laxabo retia ".</verse>
    <verse label="Luke 5:6">Et cum hoc fecissent, concluserunt piscium multitudinem copiosam; rumpebantur autem retia eorum.</verse>
    <verse label="Luke 5:7">Et annuerunt sociis, qui erant in alia navi, ut venirent et adiuvarent eos; et venerunt et impleverunt ambas naviculas, ita ut mergerentur.</verse>
    <verse label="Luke 5:8">Quod cum videret Simon Petrus, procidit ad genua Iesu dicens: " Exi a me, quia homo peccator sum, Domine ".</verse>
    <verse label="Luke 5:9">Stupor enim circumdederat eum et omnes, qui cum illo erant, in captura piscium, quos ceperant;</verse>
    <verse label="Luke 5:10">similiter autem et Iacobum et Ioannem, filios Zebedaei, qui erant socii Simonis. Et ait ad Simonem Iesus: " Noli timere; ex hoc iam homines eris capiens ".</verse>
    <verse label="Luke 5:11">Et subductis ad terram navibus, relictis omnibus, secuti sunt illum.</verse>
    <verse label="Luke 5:12">Et factum est, cum esset in una civitatum, et ecce vir plenus lepra; et videns Iesum et procidens in faciem rogavit eum dicens: " Domine, si vis, potes me mundare ".</verse>
    <verse label="Luke 5:13">Et extendens manum tetigit illum dicens: " Volo, mundare! "; et confestim lepra discessit ab illo.</verse>
    <verse label="Luke 5:14">Et ipse praecepit illi, ut nemini diceret, sed: " Vade, ostende te sacerdoti et offer pro emundatione tua, sicut praecepit Moyses, in testimonium illis ".</verse>
    <verse label="Luke 5:15">Perambulabat autem magis sermo de illo, et conveniebant turbae multae, ut audirent et curarentur ab infirmitatibus suis;</verse>
    <verse label="Luke 5:16">ipse autem secedebat in desertis et orabat.</verse>
    <verse label="Luke 5:17">Et factum est, in una dierum, et ipse erat docens, et erant pharisaei sedentes et legis doctores, qui venerant ex omni castello Galilaeae et Iudaeae et Ierusalem; et virtus Domini erat ei ad sanandum.</verse>
    <verse label="Luke 5:18">Et ecce viri portantes in lecto hominem, qui erat paralyticus, et quaerebant eum inferre et ponere ante eum.</verse>
    <verse label="Luke 5:19">Et non invenientes qua parte illum inferrent prae turba, ascenderunt supra tectum et per tegulas summiserunt illum cum lectulo in medium ante Iesum.</verse>
    <verse label="Luke 5:20">Quorum fidem ut vidit, dixit: " Homo, remittuntur tibi peccata tua ".</verse>
    <verse label="Luke 5:21">Et coeperunt cogitare scribae et pharisaei dicentes: " Quis est hic, qui loquitur blasphemias? Quis potest dimittere peccata nisi solus Deus?.</verse>
    <verse label="Luke 5:22">Ut cognovit autem Iesus cogitationes eorum, respondens dixit ad illos: Quid cogitatis in cordibus vestris?</verse>
    <verse label="Luke 5:23">Quid est facilius, dicere: "Dimittuntur tibi peccata tua", an dicere: Surge et ambula"?</verse>
    <verse label="Luke 5:24">Ut autem sciatis quia Filius hominis potestatem habet in terra dimittere peccata - ait paralytico -: Tibi dico: Surge, tolle lectulum tuum et vade in domum tuam ".</verse>
    <verse label="Luke 5:25">Et confestim surgens coram illis tulit, in quo iacebat, et abiit in domum suam magnificans Deum.</verse>
    <verse label="Luke 5:26">Et stupor apprehendit omnes, et magnificabant Deum; et repleti sunt timore dicentes: " Vidimus mirabilia hodie ".</verse>
    <verse label="Luke 5:27">Et post haec exiit et vidit publicanum nomine Levi sedentem ad teloneum et ait illi: " Sequere me ".</verse>
    <verse label="Luke 5:28">Et relictis omnibus, surgens secutus est eum.</verse>
    <verse label="Luke 5:29">Et fecit ei convivium magnum Levi in domo sua; et erat turba multa publicanorum et aliorum, qui cum illis erant discumbentes.</verse>
    <verse label="Luke 5:30">Et murmurabant pharisaei et scribae eorum adversus discipulos eius dicentes: " Quare cum publicanis et peccatoribus manducatis et bibitis? ".</verse>
    <verse label="Luke 5:31">Et respondens Iesus dixit ad illos: " Non egent, qui sani sunt, medico, sed qui male habent.</verse>
    <verse label="Luke 5:32">Non veni vocare iustos sed peccatores in paenitentiam ".</verse>
    <verse label="Luke 5:33">At illi dixerunt ad eum: " Discipuli Ioannis ieiunant frequenter et obsecrationes faciunt, similiter et pharisaeorum; tui autem edunt et bibunt ".</verse>
    <verse label="Luke 5:34">Quibus Iesus ait: " Numquid potestis convivas nuptiarum, dum cum illis est sponsus, facere ieiunare?</verse>
    <verse label="Luke 5:35">Venient autem dies; et cum ablatus fuerit ab illis sponsus, tunc ieiunabunt in illis diebus ".</verse>
    <verse label="Luke 5:36">Dicebat autem et similitudinem ad illos: " Nemo abscindit commissuram a vestimento novo et immittit in vestimentum vetus; alioquin et novum rumpet, et veteri non conveniet commissura a novo.</verse>
    <verse label="Luke 5:37">Et nemo mittit vinum novum in utres veteres; alioquin rumpet vinum novum utres et ipsum effundetur, et utres peribunt;</verse>
    <verse label="Luke 5:38">sed vinum novum in utres novos mittendum est.</verse>
    <verse label="Luke 5:39">Et nemo bibens vetus vult novum; dicit enim: "Vetus melius est!" ".</verse>
    <verse label="Luke 6:1">Factum est autem in sabbato, cum transiret per sata, et velle bant discipuli eius spicas et manducabant confricantes manibus.</verse>
    <verse label="Luke 6:2">Quidam autem pharisaeorum dixerunt: " Quid facitis, quod non licet in sabbatis? ".</verse>
    <verse label="Luke 6:3">Et respondens Iesus ad eos dixit: " Nec hoc legistis, quod fecit David, cum esurisset ipse et qui cum eo erant?</verse>
    <verse label="Luke 6:4">Quomodo intravit in domum Dei et panes propositionis sumpsit et manducavit et dedit his, qui cum ipso erant, quos non licet manducare nisi tantum sacerdotibus? ".</verse>
    <verse label="Luke 6:5">Et dicebat illis: " Dominus est sabbati Filius hominis ".</verse>
    <verse label="Luke 6:6">Factum est autem in alio sabbato, ut intraret in synagogam et doceret; et erat ibi homo, et manus eius dextra erat arida.</verse>
    <verse label="Luke 6:7">Observabant autem illum scribae et pharisaei, si sabbato curaret, ut invenirent accusare illum.</verse>
    <verse label="Luke 6:8">Ipse vero sciebat cogitationes eorum et ait homini, qui habebat manum aridam: " Surge et sta in medium ". Et surgens stetit.</verse>
    <verse label="Luke 6:9">Ait autem ad illos Iesus: " Interrogo vos, si licet sabbato bene facere an male; animam salvam facere an perdere? ".</verse>
    <verse label="Luke 6:10">Et circumspectis omnibus illis, dixit illi: " Extende manum tuam ". Et fecit; et restituta est manus eius.</verse>
    <verse label="Luke 6:11">Ipsi autem repleti sunt insipientia et colloquebantur ad invicem quidnam facerent Iesu.</verse>
    <verse label="Luke 6:12">Factum est autem in illis diebus, exiit in montem orare et erat pernoctans in oratione Dei.</verse>
    <verse label="Luke 6:13">Et cum dies factus esset, vocavit discipulos suos et elegit Duodecim ex ipsis, quos et apostolos nominavit:</verse>
    <verse label="Luke 6:14">Simonem, quem et cognominavit Petrum, et Andream fratrem eius et Iacobum et Ioannem et Philippum et Bartholomaeum</verse>
    <verse label="Luke 6:15">et Matthaeum et Thomam et Iacobum Alphaei et Simonem, qui vocatur Zelotes,</verse>
    <verse label="Luke 6:16">et Iudam Iacobi et Iudam Iscarioth, qui fuit proditor.</verse>
    <verse label="Luke 6:17">Et descendens cum illis stetit in loco campestri, et turba multa discipulorum eius, et multitudo copiosa plebis ab omni Iudaea et Ierusalem et maritima Tyri et Sidonis,</verse>
    <verse label="Luke 6:18">qui venerunt, ut audirent eum et sanarentur a languoribus suis; et, qui vexabantur a spiritibus immundis, curabantur.</verse>
    <verse label="Luke 6:19">Et omnis turba quaerebant eum tangere, quia virtus de illo exibat et sanabat omnes.</verse>
    <verse label="Luke 6:20">Et ipse, elevatis oculis suis in discipulos suos, dicebat: Beati pauperes, quia vestrum est regnum Dei.</verse>
    <verse label="Luke 6:21">Beati, qui nunc esuritis, quia saturabimini.Beati, qui nunc fletis, quia ridebitis.</verse>
    <verse label="Luke 6:22">Beati eritis, cum vos oderint homines et cum separaverint vos et exprobraverint et eiecerint nomen vestrum tamquam malum propter Filium hominis.</verse>
    <verse label="Luke 6:23">Gaudete in illa die et exsultate, ecce enim merces vestra multa in caelo; secundum haec enim faciebant prophetis patres eorum.</verse>
    <verse label="Luke 6:24">Verumtamen vae vobis divitibus, quia habetis consolationem vestram!</verse>
    <verse label="Luke 6:25">Vae vobis, qui saturati estis nunc, quia esurietis!Vae vobis, qui ridetis nunc, quia lugebitis et flebitis!</verse>
    <verse label="Luke 6:26">Vae, cum bene vobis dixerint omnes homines! Secundum haec enim faciebant pseudoprophetis patres eorum.</verse>
    <verse label="Luke 6:27">Sed vobis dico, qui auditis: Diligite inimicos vestros, bene facite his, qui vos oderunt;</verse>
    <verse label="Luke 6:28">benedicite male dicentibus vobis, orate pro calumniantibus vos.</verse>
    <verse label="Luke 6:29">Ei, qui te percutit in maxillam, praebe et alteram; et ab eo, qui aufert tibi vestimentum, etiam tunicam noli prohibere.</verse>
    <verse label="Luke 6:30">Omni petenti te tribue; et ab eo, qui aufert, quae tua sunt, ne repetas.</verse>
    <verse label="Luke 6:31">Et prout vultis, ut faciant vobis homines, facite illis similiter.</verse>
    <verse label="Luke 6:32">Et si diligitis eos, qui vos diligunt, quae vobis est gratia? Nam et peccatores diligentes se diligunt.</verse>
    <verse label="Luke 6:33">Et si bene feceritis his, qui vobis bene faciunt, quae vobis est gratia? Si quidem et peccatores idem faciunt.</verse>
    <verse label="Luke 6:34">Et si mutuum dederitis his, a quibus speratis recipere, quae vobis gratia est? Nam et peccatores peccatoribus fenerantur, ut recipiant aequalia.</verse>
    <verse label="Luke 6:35">Verumtamen diligite inimicos vestros et bene facite et mutuum date nihil desperantes; et erit merces vestra multa, et eritis filii Altissimi, quia ipse benignus est super ingratos et malos.</verse>
    <verse label="Luke 6:36">Estote misericordes, sicut et Pater vester misericors est.</verse>
    <verse label="Luke 6:37">Et nolite iudicare et non iudicabimini; et nolite condemnare et non condemnabimini. Dimittite et dimittemini;</verse>
    <verse label="Luke 6:38">date, et dabitur vobis: mensuram bonam, confertam, coagitatam, supereffluentem dabunt in sinum vestrum; eadem quippe mensura, qua mensi fueritis, remetietur vobis ".</verse>
    <verse label="Luke 6:39">Dixit autem illis et similitudinem: " Numquid potest caecus caecum ducere? Nonne ambo in foveam cadent?</verse>
    <verse label="Luke 6:40">Non est discipulus super magistrum; perfectus autem omnis erit sicut magister eius.</verse>
    <verse label="Luke 6:41">Quid autem vides festucam in oculo fratris tui, trabem autem, quae in oculo tuo est, non consideras?</verse>
    <verse label="Luke 6:42">Quomodo potes dicere fratri tuo: "Frater, sine eiciam festucam, quae est in oculo tuo", ipse in oculo tuo trabem non videns? Hypocrita, eice primum trabem de oculo tuo et tunc perspicies, ut educas festucam, quae est in oculo fratris tui.</verse>
    <verse label="Luke 6:43">Non est enim arbor bona faciens fructum malum, neque iterum arbor mala faciens fructum bonum.</verse>
    <verse label="Luke 6:44">Unaquaeque enim arbor de fructu suo cognoscitur; neque enim de spinis colligunt ficus, neque de rubo vindemiant uvam.</verse>
    <verse label="Luke 6:45">Bonus homo de bono thesauro cordis profert bonum, et malus homo de malo profert malum: ex abundantia enim cordis os eius loquitur.</verse>
    <verse label="Luke 6:46">Quid autem vocatis me: "Domine, Domine", et non facitis, quae dico?</verse>
    <verse label="Luke 6:47">Omnis, qui venit ad me et audit sermones meos et facit eos, ostendam vobis cui similis sit:</verse>
    <verse label="Luke 6:48">similis est homini aedificanti domum, qui fodit in altum et posuit fundamentum supra petram; inundatione autem facta, illisum est flumen domui illi et non potuit eam movere; bene enim aedificata erat.</verse>
    <verse label="Luke 6:49">Qui autem audivit et non fecit, similis est homini aedificanti domum suam supra terram sine fundamento; in quam illisus est fluvius, et continuo cecidit, et facta est ruina domus illius magna ".</verse>
    <verse label="Luke 7:1">Cum autem implesset omnia verba sua in aures plebis, intra vit Capharnaum.</verse>
    <verse label="Luke 7:2">Centurionis autem cuiusdam servus male habens erat moriturus, qui illi erat pretiosus.</verse>
    <verse label="Luke 7:3">Et cum audisset de Iesu, misit ad eum seniores Iudaeorum rogans eum, ut veniret et salvaret servum eius.</verse>
    <verse label="Luke 7:4">At illi cum venissent ad Iesum, rogabant eum sollicite dicentes: " Dignus est, ut hoc illi praestes:</verse>
    <verse label="Luke 7:5">diligit enim gentem nostram et synagogam ipse aedificavit nobis ".</verse>
    <verse label="Luke 7:6">Iesus autem ibat cum illis. At cum iam non longe esset a domo, misit centurio amicos dicens ei: " Domine, noli vexari; non enim dignus sum, ut sub tectum meum intres,</verse>
    <verse label="Luke 7:7">propter quod et meipsum non sum dignum arbitratus, ut venirem ad te; sed dic verbo, et sanetur puer meus.</verse>
    <verse label="Luke 7:8">Nam et ego homo sum sub potestate constitutus, habens sub me milites, et dico huic: "Vade", et vadit; et alii: "Veni", et venit; et servo meo: "Fac hoc", et facit ".</verse>
    <verse label="Luke 7:9">Quo audito, Iesus miratus est eum et conversus sequentibus se turbis dixit: " Dico vobis, nec in Israel tantam fidem inveni! ".</verse>
    <verse label="Luke 7:10">Et reversi, qui missi fuerant, domum, invenerunt servum sanum.</verse>
    <verse label="Luke 7:11">Et factum est, deinceps ivit in civitatem, quae vocatur Naim, et ibant cum illo discipuli eius et turba copiosa.</verse>
    <verse label="Luke 7:12">Cum autem appropinquaret portae civitatis, et ecce defunctus efferebatur filius unicus matri suae; et haec vidua erat, et turba civitatis multa cum illa.</verse>
    <verse label="Luke 7:13">Quam cum vidisset Dominus, misericordia motus super ea dixit illi: " Noli flere! ".</verse>
    <verse label="Luke 7:14">Et accessit et tetigit loculum; hi autem, qui portabant, steterunt. Et ait: " Adulescens, tibi dico: Surge! ".</verse>
    <verse label="Luke 7:15">Et resedit, qui erat mortuus, et coepit loqui; et dedit illum matri suae.</verse>
    <verse label="Luke 7:16">Accepit autem omnes timor, et magnificabant Deum dicentes: " Propheta magnus surrexit in nobis " et: " Deus visitavit plebem suam ".</verse>
    <verse label="Luke 7:17">Et exiit hic sermo in universam Iudaeam de eo et omnem circa regionem.</verse>
    <verse label="Luke 7:18">Et nuntiaverunt Ioanni discipuli eius de omnibus his.</verse>
    <verse label="Luke 7:19">Et convocavit duos de discipulis suis Ioannes et misit ad Dominum dicens: " Tu es qui venturus es, an alium exspectamus? ".</verse>
    <verse label="Luke 7:20">Cum autem venissent ad eum viri, dixerunt: " Ioannes Baptista misit nos ad te dicens: "Tu es qui venturus es, an alium exspectamus?" ".</verse>
    <verse label="Luke 7:21">In ipsa hora curavit multos a languoribus et plagis et spiritibus malis et caecis multis donavit visum.</verse>
    <verse label="Luke 7:22">Et respondens dixit illis: " Euntes nuntiate Ioanni, quae vidistis et audistis: caeci vident, claudi ambulant, leprosi mundantur et surdi audiunt, mortui resurgunt, pauperes evangelizantur;</verse>
    <verse label="Luke 7:23">et beatus est, quicumque non fuerit scandalizatus in me ".</verse>
    <verse label="Luke 7:24">Et cum discessissent nuntii Ioannis, coepit dicere de Ioanne ad turbas: Quid existis in desertum videre? Arundinem vento moveri?</verse>
    <verse label="Luke 7:25">Sed quid existis videre? Hominem mollibus vestimentis indutum? Ecce, qui in veste pretiosa sunt et deliciis, in domibus regum sunt.</verse>
    <verse label="Luke 7:26">Sed quid existis videre? Prophetam? Utique, dico vobis, et plus quam prophetam.</verse>
    <verse label="Luke 7:27">Hic est, de quo scriptum est:Ecce mitto angelum meum ante faciem tuam,qui praeparabit viam tuam ante te".</verse>
    <verse label="Luke 7:28">Dico vobis: Maior inter natos mulierum Ioanne nemo est; qui autem minor est in regno Dei, maior est illo.</verse>
    <verse label="Luke 7:29">Et omnis populus audiens et publicani iustificaverunt Deum, baptizati baptismo Ioannis;</verse>
    <verse label="Luke 7:30">pharisaei autem et legis periti consilium Dei spreverunt in semetipsos, non baptizati ab eo.</verse>
    <verse label="Luke 7:31">Cui ergo similes dicam homines generationis huius, et cui similes sunt?</verse>
    <verse label="Luke 7:32">Similes sunt pueris sedentibus in foro et loquentibus ad invicem, quod dicit:Cantavimus vobis tibiis, et non saltastis;lamentavimus, et non plorastis!".</verse>
    <verse label="Luke 7:33">Venit enim Ioannes Baptista neque manducans panem neque bibens vinum, et dicitis: "Daemonium habet!";</verse>
    <verse label="Luke 7:34">venit Filius hominis manducans et bibens, et dicitis: "Ecce homo devorator et bibens vinum, amicus publicanorum et peccatorum!".</verse>
    <verse label="Luke 7:35">Et iustificata est sapientia ab omnibus filiis suis ".</verse>
    <verse label="Luke 7:36">Rogabat autem illum quidam de pharisaeis, ut manducaret cum illo; et ingressus domum pharisaei discubuit.</verse>
    <verse label="Luke 7:37">Et ecce mulier, quae erat in civitate peccatrix, ut cognovit quod accubuit in domo pharisaei, attulit alabastrum unguenti;</verse>
    <verse label="Luke 7:38">et stans retro secus pedes eius flens lacrimis coepit rigare pedes eius et capillis capitis sui tergebat, et osculabatur pedes eius et unguento ungebat.</verse>
    <verse label="Luke 7:39">Videns autem pharisaeus, qui vocaverat eum, ait intra se dicens: " Hic si esset propheta, sciret utique quae et qualis mulier, quae tangit eum, quia peccatrix est ".</verse>
    <verse label="Luke 7:40">Et respondens Iesus dixit ad illum: " Simon, habeo tibi aliquid dicere. At ille ait: " Magister, dic ".</verse>
    <verse label="Luke 7:41">" Duo debitores erant cuidam feneratori: unus debebat denarios quingentos, alius quinquaginta.</verse>
    <verse label="Luke 7:42">Non habentibus illis, unde redderent, donavit utrisque. Quis ergo eorum plus diliget eum? ".</verse>
    <verse label="Luke 7:43">Respondens Simon dixit: " Aestimo quia is, cui plus donavit ". At ille dixit ei: " Recte iudicasti ".</verse>
    <verse label="Luke 7:44">Et conversus ad mulierem, dixit Simoni: " Vides hanc mulierem? Intravi in domum tuam: aquam pedibus meis non dedisti; haec autem lacrimis rigavit pedes meos et capillis suis tersit.</verse>
    <verse label="Luke 7:45">Osculum mihi non dedisti; haec autem, ex quo intravi, non cessavit osculari pedes meos.</verse>
    <verse label="Luke 7:46">Oleo caput meum non unxisti; haec autem unguento unxit pedes meos.</verse>
    <verse label="Luke 7:47">Propter quod dico tibi: Remissa sunt peccata eius multa, quoniam dilexit multum; cui autem minus dimittitur, minus diligit ".</verse>
    <verse label="Luke 7:48">Dixit autem ad illam: " Remissa sunt peccata tua ".</verse>
    <verse label="Luke 7:49">Et coeperunt, qui simul accumbebant, dicere intra se: " Quis est hic, qui etiam peccata dimittit?".</verse>
    <verse label="Luke 7:50">Dixit autem ad mulierem: " Fides tua te salvam fecit; vade in pace! ".</verse>
    <verse label="Luke 8:1">Et factum est deinceps, et ipse iter faciebat per civitatem et ca stellum praedicans et evangelizans regnum Dei; et Duodecim cum illo</verse>
    <verse label="Luke 8:2">et mulieres aliquae, quae erant curatae ab spiritibus malignis et infirmitatibus: Maria, quae vocatur Magdalene, de qua daemonia septem exierant,</verse>
    <verse label="Luke 8:3">et Ioanna uxor Chuza, procuratoris Herodis, et Susanna et aliae multae, quae ministrabant eis de facultatibus suis.</verse>
    <verse label="Luke 8:4">Cum autem turba plurima conveniret, et de singulis civitatibus properarent ad eum, dixit per similitudinem:</verse>
    <verse label="Luke 8:5">" Exiit, qui seminat, seminare semen suum. Et dum seminat ipse, aliud cecidit secus viam et conculcatum est, et volucres caeli comederunt illud.</verse>
    <verse label="Luke 8:6">Et aliud cecidit super petram et natum aruit, quia non habebat umorem.</verse>
    <verse label="Luke 8:7">Et aliud cecidit inter spinas, et simul exortae spinae suffocaverunt illud.</verse>
    <verse label="Luke 8:8">Et aliud cecidit in terram bonam et ortum fecit fructum centuplum ". Haec dicens clamabat: " Qui habet aures audiendi, audiat ".</verse>
    <verse label="Luke 8:9">Interrogabant autem eum discipuli eius, quae esset haec parabola.</verse>
    <verse label="Luke 8:10">Quibus ipse dixit: " Vobis datum est nosse mysteria regni Dei, ceteris autem in parabolis, ut videntes non videant et audientes non intellegant.</verse>
    <verse label="Luke 8:11">Est autem haec parabola: Semen est verbum Dei.</verse>
    <verse label="Luke 8:12">Qui autem secus viam, sunt qui audiunt; deinde venit Diabolus et tollit verbum de corde eorum, ne credentes salvi fiant.</verse>
    <verse label="Luke 8:13">Qui autem supra petram: qui cum audierint, cum gaudio suscipiunt verbum; et hi radices non habent, qui ad tempus credunt, et in tempore tentationis recedunt.</verse>
    <verse label="Luke 8:14">Quod autem in spinis cecidit: hi sunt, qui audierunt et a sollicitudinibus et divitiis et voluptatibus vitae euntes suffocantur et non referunt fructum.</verse>
    <verse label="Luke 8:15">Quod autem in bonam terram: hi sunt, qui in corde bono et optimo audientes verbum retinent et fructum afferunt in patientia.</verse>
    <verse label="Luke 8:16">Nemo autem lucernam accendens operit eam vaso aut subtus lectum ponit, sed supra candelabrum ponit, ut intrantes videant lumen.</verse>
    <verse label="Luke 8:17">Non enim est occultum, quod non manifestetur, nec absconditum, quod non cognoscatur et in palam veniat.</verse>
    <verse label="Luke 8:18">Videte ergo quomodo audiatis: qui enim habet, dabitur illi; et, quicumque non habet, etiam quod putat se habere, auferetur ab illo ".</verse>
    <verse label="Luke 8:19">Venerunt autem ad illum mater et fratres eius, et non poterant adire ad eum prae turba.</verse>
    <verse label="Luke 8:20">Et nuntiatum est illi: " Mater tua et fratres tui stant foris volentes te videre ".</verse>
    <verse label="Luke 8:21">Qui respondens dixit ad eos: " Mater mea et fratres mei hi sunt, qui verbum Dei audiunt et faciunt ".</verse>
    <verse label="Luke 8:22">Factum est autem in una dierum, et ipse ascendit in navem et discipuli eius, et ait ad illos: " Transfretemus trans stagnum ". Et ascenderunt.</verse>
    <verse label="Luke 8:23">Navigantibus autem illis, obdormivit. Et descendit procella venti in stagnum, et complebantur et periclitabantur.</verse>
    <verse label="Luke 8:24">Accedentes autem suscitaverunt eum dicentes: " Praeceptor, praeceptor, perimus! ". At ille surgens increpavit ventum et tempestatem aquae, et cessaverunt, et facta est tranquillitas.</verse>
    <verse label="Luke 8:25">Dixit autem illis: " Ubi est fides vestra? ". Qui timentes mirati sunt dicentes ad invicem: " Quis putas hic est, quia et ventis imperat et aquae, et oboediunt ei? ".</verse>
    <verse label="Luke 8:26">Enavigaverunt autem ad regionem Gergesenorum, quae est contra Galilaeam.</verse>
    <verse label="Luke 8:27">Et cum egressus esset ad terram, occurrit illi vir quidam de civitate, qui habebat daemonia et iam tempore multo vestimento non induebatur neque in domo manebat sed in monumentis.</verse>
    <verse label="Luke 8:28">Is ut vidit Iesum, exclamans procidit ante illum et voce magna dixit: " Quid mihi et tibi est, Iesu, Fili Dei Altissimi? Obsecro te, ne me torqueas ".</verse>
    <verse label="Luke 8:29">Praecipiebat enim spiritui immundo, ut exiret ab homine. Multis enim temporibus arripiebat illum, vinciebatur catenis et compedibus custoditus; et ruptis vinculis, agebatur a daemonio in deserta.</verse>
    <verse label="Luke 8:30">Interrogavit autem illum Iesus dicens: " Quod tibi nomen est? ". At ille dixit: " Legio ", quia intraverunt daemonia multa in eum.</verse>
    <verse label="Luke 8:31">Et rogabant eum, ne imperaret illis, ut in abyssum irent.</verse>
    <verse label="Luke 8:32">Erat autem ibi grex porcorum multorum pascentium in monte; et rogaverunt eum, ut permitteret eis in illos ingredi. Et permisit illis.</verse>
    <verse label="Luke 8:33">Exierunt ergo daemonia ab homine et intraverunt in porcos, et impetu abiit grex per praeceps in stagnum et suffocatus est.</verse>
    <verse label="Luke 8:34">Quod ut viderunt factum, qui pascebant, fugerunt et nuntiaverunt in civitatem et in villas.</verse>
    <verse label="Luke 8:35">Exierunt autem videre, quod factum est, et venerunt ad Iesum et invenerunt hominem sedentem, a quo daemonia exierant, vestitum ac sana mente ad pedes Iesu et timuerunt.</verse>
    <verse label="Luke 8:36">Nuntiaverunt autem illis hi, qui viderant, quomodo sanus factus esset, qui a daemonio vexabatur.</verse>
    <verse label="Luke 8:37">Et rogaverunt illum omnis multitudo regionis Gergesenorum, ut discederet ab ipsis, quia timore magno tenebantur. Ipse autem ascendens navem reversus est.</verse>
    <verse label="Luke 8:38">Et rogabat illum vir, a quo daemonia exierant, ut cum eo esset. Dimisit autem eum dicens:</verse>
    <verse label="Luke 8:39">" Redi domum tuam et narra quanta tibi fecit Deus ". Et abiit per universam civitatem praedicans quanta illi fecisset Iesus.</verse>
    <verse label="Luke 8:40">Cum autem rediret Iesus, excepit illum turba; erant enim omnes exspectantes eum.</verse>
    <verse label="Luke 8:41">Et ecce venit vir, cui nomen Iairus, et ipse princeps synagogae erat, et cecidit ad pedes Iesu rogans eum, ut intraret in domum eius,</verse>
    <verse label="Luke 8:42">quia filia unica erat illi fere annorum duodecim, et haec moriebatur. Et dum iret, a turbis comprimebatur.</verse>
    <verse label="Luke 8:43">Et mulier quaedam erat in fluxu sanguinis ab annis duodecim, quae in medicos erogaverat omnem substantiam suam nec ab ullo potuit curari;</verse>
    <verse label="Luke 8:44">accessit retro et tetigit fimbriam vestimenti eius, et confestim stetit fluxus sanguinis eius.</verse>
    <verse label="Luke 8:45">Et ait Iesus: " Quis est, qui me tetigit? ". Negantibus autem omnibus, dixit Petrus: " Praeceptor, turbae te comprimunt et affligunt ".</verse>
    <verse label="Luke 8:46">At dixit Iesus: " Tetigit me aliquis; nam et ego novi virtutem de me exisse ".</verse>
    <verse label="Luke 8:47">Videns autem mulier quia non latuit, tremens venit et procidit ante eum et ob quam causam tetigerit eum indicavit coram omni populo et quemadmodum confestim sanata sit.</verse>
    <verse label="Luke 8:48">At ipse dixit illi: " Filia, fides tua te salvam fecit. Vade in pace ".</verse>
    <verse label="Luke 8:49">Adhuc illo loquente, venit quidam e domo principis synagogae dicens: " Mortua est filia tua; noli amplius vexare magistrum ".</verse>
    <verse label="Luke 8:50">Iesus autem, audito hoc verbo, respondit ei: " Noli timere; crede tantum, et salva erit ".</verse>
    <verse label="Luke 8:51">Et cum venisset domum, non permisit intrare secum quemquam nisi Petrum et Ioannem et Iacobum et patrem puellae et matrem.</verse>
    <verse label="Luke 8:52">Flebant autem omnes et plangebant illam. At ille dixit: " Nolite flere; non est enim mortua, sed dormit ".</verse>
    <verse label="Luke 8:53">Et deridebant eum scientes quia mortua esset.</verse>
    <verse label="Luke 8:54">Ipse autem tenens manum eius clamavit dicens: " Puella, surge! ".</verse>
    <verse label="Luke 8:55">Et reversus est spiritus eius, et surrexit continuo; et iussit illi dari manducare.</verse>
    <verse label="Luke 8:56">Et stupuerunt parentes eius, quibus praecepit, ne alicui dicerent, quod factum erat.</verse>
    <verse label="Luke 9:1">Convocatis autem Duodecim, dedit illis virtutem et potesta tem super omnia daemonia, et ut languores curarent,</verse>
    <verse label="Luke 9:2">et misit illos praedicare regnum Dei et sanare infirmos;</verse>
    <verse label="Luke 9:3">et ait ad illos: " Nihil tuleritis in via, neque virgam neque peram neque panem neque pecuniam, neque duas tunicas habeatis.</verse>
    <verse label="Luke 9:4">Et in quamcumque domum intraveritis, ibi manete et inde exite.</verse>
    <verse label="Luke 9:5">Et quicumque non receperint vos, exeuntes de civitate illa pulverem pedum vestrorum excutite in testimonium supra illos ".</verse>
    <verse label="Luke 9:6">Egressi autem circumibant per castella evangelizantes et curantes ubique.</verse>
    <verse label="Luke 9:7">Audivit autem Herodes tetrarcha omnia, quae fiebant, et haesitabat, eo quod diceretur a quibusdam: " Ioannes surrexit a mortuis ";</verse>
    <verse label="Luke 9:8">a quibusdam vero: " Elias apparuit "; ab aliis autem: " Propheta unus de antiquis surrexit ".</verse>
    <verse label="Luke 9:9">Et ait Herodes: " Ioannem ego decollavi; quis autem est iste, de quo audio ego talia? ". Et quaerebat videre eum.</verse>
    <verse label="Luke 9:10">Et reversi apostoli narraverunt illi, quaecumque fecerunt. Et assumptis illis, secessit seorsum ad civitatem, quae vocatur Bethsaida.</verse>
    <verse label="Luke 9:11">Quod cum cognovissent turbae, secutae sunt illum. Et excepit illos et loquebatur illis de regno Dei et eos, qui cura indigebant, sanabat.</verse>
    <verse label="Luke 9:12">Dies autem coeperat declinare; et accedentes Duodecim dixerunt illi: " Dimitte turbam, ut euntes in castella villasque, quae circa sunt, divertant et inveniant escas, quia hic in loco deserto sumus ".</verse>
    <verse label="Luke 9:13">Ait autem ad illos: " Vos date illis manducare ". At illi dixerunt: " Non sunt nobis plus quam quinque panes et duo pisces, nisi forte nos eamus et emamus in omnem hanc turbam escas ".</verse>
    <verse label="Luke 9:14">Erant enim fere viri quinque milia. Ait autem ad discipulos suos: " Facite illos discumbere per convivia ad quinquagenos ".</verse>
    <verse label="Luke 9:15">Et ita fecerunt et discumbere fecerunt omnes.</verse>
    <verse label="Luke 9:16">Acceptis autem quinque panibus et duobus piscibus, respexit in caelum et benedixit illis et fregit et dabat discipulis suis, ut ponerent ante turbam.</verse>
    <verse label="Luke 9:17">Et manducaverunt et saturati sunt omnes; et sublatum est, quod superfuit illis, fragmentorum cophini duodecim.</verse>
    <verse label="Luke 9:18">Et factum est, cum solus esset orans, erant cum illo discipuli, et interrogavit illos dicens: " Quem me dicunt esse turbae? ".</verse>
    <verse label="Luke 9:19">At illi responderunt et dixerunt: " Ioannem Baptistam, alii autem Eliam, alii vero: Propheta unus de prioribus surrexit ".</verse>
    <verse label="Luke 9:20">Dixit autem illis: " Vos autem quem me esse dicitis? ". Respondens Petrus dixit: " Christum Dei ".</verse>
    <verse label="Luke 9:21">At ille increpans illos praecepit, ne cui dicerent hoc,</verse>
    <verse label="Luke 9:22">dicens: " Oportet Filium hominis multa pati et reprobari a senioribus et principibus sacerdotum et scribis et occidi et tertia die resurgere ".</verse>
    <verse label="Luke 9:23">Dicebat autem ad omnes: " Si quis vult post me venire, abneget semetipsum et tollat crucem suam cotidie et sequatur me.</verse>
    <verse label="Luke 9:24">Qui enim voluerit animam suam salvam facere, perdet illam; qui autem perdiderit animam suam propter me, hic salvam faciet illam.</verse>
    <verse label="Luke 9:25">Quid enim proficit homo, si lucretur universum mundum, se autem ipsum perdat vel detrimentum sui faciat?</verse>
    <verse label="Luke 9:26">Nam qui me erubuerit et meos sermones, hunc Filius hominis erubescet, cum venerit in gloria sua et Patris et sanctorum angelorum.</verse>
    <verse label="Luke 9:27">Dico autem vobis vere: Sunt aliqui hic stantes, qui non gustabunt mortem, donec videant regnum Dei ".</verse>
    <verse label="Luke 9:28">Factum est autem post haec verba fere dies octo, et assumpsit Petrum et Ioannem et Iacobum et ascendit in montem, ut oraret.</verse>
    <verse label="Luke 9:29">Et facta est, dum oraret, species vultus eius altera, et vestitus eius albus, refulgens.</verse>
    <verse label="Luke 9:30">Et ecce duo viri loquebantur cum illo, et erant Moyses et Elias,</verse>
    <verse label="Luke 9:31">qui visi in gloria dicebant exodum eius, quam completurus erat in Ierusalem.</verse>
    <verse label="Luke 9:32">Petrus vero et qui cum illo gravati erant somno; et evigilantes viderunt gloriam eius et duos viros, qui stabant cum illo.</verse>
    <verse label="Luke 9:33">Et factum est, cum discederent ab illo, ait Petrus ad Iesum: " Praeceptor, bonum est nos hic esse; et faciamus tria tabernacula: unum tibi et unum Moysi et unum Eliae ", nesciens quid diceret.</verse>
    <verse label="Luke 9:34">Haec autem illo loquente, facta est nubes et obumbravit eos; et timuerunt intrantibus illis in nubem.</verse>
    <verse label="Luke 9:35">Et vox facta est de nube dicens: " Hic est Filius meus electus; ipsum audite ".</verse>
    <verse label="Luke 9:36">Et dum fieret vox, inventus est Iesus solus. Et ipsi tacuerunt et nemini dixerunt in illis diebus quidquam ex his, quae viderant.</verse>
    <verse label="Luke 9:37">Factum est autem in sequenti die, descendentibus illis de monte, occurrit illi turba multa.</verse>
    <verse label="Luke 9:38">Et ecce vir de turba exclamavit dicens: " Magister, obsecro te, respice in filium meum, quia unicus est mihi;</verse>
    <verse label="Luke 9:39">et ecce spiritus apprehendit illum, et subito clamat, et dissipat eum cum spuma et vix discedit ab eo dilanians eum;</verse>
    <verse label="Luke 9:40">et rogavi discipulos tuos, ut eicerent illum, et non potuerunt ".</verse>
    <verse label="Luke 9:41">Respondens autem Iesus dixit: " O generatio infidelis et perversa, usquequo ero apud vos et patiar vos? Adduc huc filium tuum ".</verse>
    <verse label="Luke 9:42">Et cum accederet, elisit illum daemonium et dissipavit. Et increpavit Iesus spiritum immundum et sanavit puerum et reddidit illum patri eius.</verse>
    <verse label="Luke 9:43">Stupebant autem omnes in magnitudine Dei.Omnibusque mirantibus in omnibus, quae faciebat, dixit ad discipulos suos:</verse>
    <verse label="Luke 9:44">" Ponite vos in auribus vestris sermones istos: Filius enim hominis futurum est ut tradatur in manus hominum ".</verse>
    <verse label="Luke 9:45">At illi ignorabant verbum istud, et erat velatum ante eos, ut non sentirent illud, et time bant interrogare eum de hoc verbo.</verse>
    <verse label="Luke 9:46">Intravit autem cogitatio in eos, quis eorum maior esset.</verse>
    <verse label="Luke 9:47">At Iesus sciens cogitationem cordis illorum, apprehendens puerum statuit eum secus se</verse>
    <verse label="Luke 9:48">et ait illis: " Quicumque susceperit puerum istum in nomine meo, me recipit; et, quicumque me receperit, recipit eum, qui me misit; nam qui minor est inter omnes vos, hic maior est ".</verse>
    <verse label="Luke 9:49">Respondens autem Ioannes dixit: " Praeceptor, vidimus quendam in nomine tuo eicientem daemonia et prohibuimus eum, quia non sequitur nobiscum ".</verse>
    <verse label="Luke 9:50">Et ait ad illum Iesus: " Nolite prohibere; qui enim non est adversus vos, pro vobis est ".</verse>
    <verse label="Luke 9:51">Factum est autem, dum complerentur dies assumptionis eius, et ipse faciem suam firmavit, ut iret Ierusalem,</verse>
    <verse label="Luke 9:52">et misit nuntios ante conspectum suum. Et euntes intraverunt in castellum Samaritanorum, ut pararent illi.</verse>
    <verse label="Luke 9:53">Et non receperunt eum, quia facies eius erat euntis Ierusalem.</verse>
    <verse label="Luke 9:54">Cum vidissent autem discipuli Iacobus et Ioannes, dixerunt: " Domine, vis dicamus, ut ignis descendat de caelo et consumat illos? ".</verse>
    <verse label="Luke 9:55">Et conversus increpavit illos.</verse>
    <verse label="Luke 9:56">Et ierunt in aliud castellum.</verse>
    <verse label="Luke 9:57">Et euntibus illis in via, dixit quidam ad illum: " Sequar te, quocumque ieris ".</verse>
    <verse label="Luke 9:58">Et ait illi Iesus: " Vulpes foveas habent, et volucres caeli nidos, Filius autem hominis non habet, ubi caput reclinet ".</verse>
    <verse label="Luke 9:59">Ait autem ad alterum: " Sequere me ". Ille autem dixit: " Domine, permitte mihi primum ire et sepelire patrem meum ".</verse>
    <verse label="Luke 9:60">Dixitque ei Iesus: " Sine, ut mortui sepeliant mortuos suos; tu autem vade, annuntia regnum Dei ".</verse>
    <verse label="Luke 9:61">Et ait alter: " Sequar te, Domine, sed primum permitte mihi renuntiare his, qui domi sunt ".</verse>
    <verse label="Luke 9:62">Ait ad illum Iesus: " Nemo mittens manum suam in aratrum et aspiciens retro, aptus est regno Dei ".</verse>
    <verse label="Luke 10:1">Post haec autem designavit Dominus alios septuaginta duos et misit illos binos ante faciem suam in omnem civitatem et locum, quo erat ipse venturus.</verse>
    <verse label="Luke 10:2">Et dicebat illis: " Messis quidem multa, operarii autem pauci; rogate ergo Dominum messis, ut mittat operarios in messem suam.</verse>
    <verse label="Luke 10:3">Ite; ecce ego mitto vos sicut agnos inter lupos.</verse>
    <verse label="Luke 10:4">Nolite portare sacculum neque peram neque calceamenta et neminem per viam salutaveritis.</verse>
    <verse label="Luke 10:5">In quamcumque domum intraveritis, primum dicite: "Pax huic domui".</verse>
    <verse label="Luke 10:6">Et si ibi fuerit filius pacis, requiescet super illam pax vestra; sin autem, ad vos revertetur.</verse>
    <verse label="Luke 10:7">In eadem autem domo manete edentes et bibentes, quae apud illos sunt: dignus enim est operarius mercede sua. Nolite transire de domo in domum.</verse>
    <verse label="Luke 10:8">Et in quamcumque civitatem intraveritis, et susceperint vos, manducate, quae apponuntur vobis,</verse>
    <verse label="Luke 10:9">et curate infirmos, qui in illa sunt, et dicite illis: "Appropinquavit in vos regnum Dei".</verse>
    <verse label="Luke 10:10">In quamcumque civitatem intraveritis, et non receperint vos, exeuntes in plateas eius dicite:</verse>
    <verse label="Luke 10:11">"Etiam pulverem, qui adhaesit nobis ad pedes de civitate vestra, extergimus in vos; tamen hoc scitote, quia appropinquavit regnum Dei".</verse>
    <verse label="Luke 10:12">Dico vobis quia Sodomis in die illa remissius erit quam illi civitati.</verse>
    <verse label="Luke 10:13">Vae tibi, Chorazin! Vae tibi, Bethsaida! Quia si in Tyro et Sidone factae fuissent virtutes, quae in vobis factae sunt, olim in cilicio et cinere sedentes paeniterent.</verse>
    <verse label="Luke 10:14">Verumtamen Tyro et Sidoni remissius erit in iudicio quam vobis.</verse>
    <verse label="Luke 10:15">Et tu, Capharnaum, numquid usque in caelum exaltaberis? Usque ad infernum demergeris!</verse>
    <verse label="Luke 10:16">Qui vos audit, me audit; et, qui vos spernit, me spernit; qui autem me spernit, spernit eum, qui me misit ".</verse>
    <verse label="Luke 10:17">Reversi sunt autem septuaginta duo cum gaudio dicentes: " Domine, etiam daemonia subiciuntur nobis in nomine tuo! ".</verse>
    <verse label="Luke 10:18">Et ait illis: " Videbam Satanam sicut fulgur de caelo cadentem.</verse>
    <verse label="Luke 10:19">Ecce dedi vobis potestatem calcandi supra serpentes et scorpiones et supra omnem virtutem inimici; et nihil vobis nocebit.</verse>
    <verse label="Luke 10:20">Verumtamen in hoc nolite gaudere, quia spiritus vobis subiciuntur; gaudete autem quod nomina vestra scripta sunt in caelis ".</verse>
    <verse label="Luke 10:21">In ipsa hora exsultavit Spiritu Sancto et dixit: " Confiteor tibi, Pater, Domine caeli et terrae, quod abscondisti haec a sapientibus et prudentibus et revelasti ea parvulis; etiam, Pater, quia sic placuit ante te.</verse>
    <verse label="Luke 10:22">Omnia mihi tradita sunt a Patre meo; et nemo scit qui sit Filius, nisi Pater, et qui sit Pater, nisi Filius et cui voluerit Filius revelare ".</verse>
    <verse label="Luke 10:23">Et conversus ad discipulos seorsum dixit: " Beati oculi, qui vident, quae videtis.</verse>
    <verse label="Luke 10:24">Dico enim vobis: Multi prophetae et reges voluerunt videre, quae vos videtis, et non viderunt, et audire, quae auditis, et non audierunt ".</verse>
    <verse label="Luke 10:25">Et ecce quidam legis peritus surrexit tentans illum dicens: " Magister, quid faciendo vitam aeternam possidebo? ".</verse>
    <verse label="Luke 10:26">At ille dixit ad eum: " In Lege quid scriptum est? Quomodo legis? ".</verse>
    <verse label="Luke 10:27">Ille autem respondens dixit: " Diliges Dominum Deum tuum ex toto corde tuo et ex tota anima tua et ex omnibus viribus tuis et ex omni mente tua et proximum tuum sicut teipsum ".</verse>
    <verse label="Luke 10:28">Dixitque illi: " Recte respondisti; hoc fac et vives ".</verse>
    <verse label="Luke 10:29">Ille autem, volens iustificare seipsum, dixit ad Iesum: " Et quis est meus proximus? ".</verse>
    <verse label="Luke 10:30">Suscipiens autem Iesus dixit: " Homo quidam descendebat ab Ierusalem in Iericho et incidit in latrones, qui etiam despoliaverunt eum et, plagis impositis, abierunt, semivivo relicto.</verse>
    <verse label="Luke 10:31">Accidit autem, ut sacerdos quidam descenderet eadem via et, viso illo, praeterivit;</verse>
    <verse label="Luke 10:32">similiter et Levita, cum esset secus locum et videret eum, pertransiit.</verse>
    <verse label="Luke 10:33">Samaritanus autem quidam iter faciens, venit secus eum et videns eum misericordia motus est,</verse>
    <verse label="Luke 10:34">et appropians alligavit vulnera eius infundens oleum et vinum; et imponens illum in iumentum suum duxit in stabulum et curam eius egit.</verse>
    <verse label="Luke 10:35">Et altera die protulit duos denarios et dedit stabulario et ait: "Curam illius habe, et, quodcumque supererogaveris, ego, cum rediero, reddam tibi".</verse>
    <verse label="Luke 10:36">Quis horum trium videtur tibi proximus fuisse illi, qui incidit in latrones? ".</verse>
    <verse label="Luke 10:37">At ille dixit: " Qui fecit misericordiam in illum ". Et ait illi Iesus: Vade et tu fac similiter ".</verse>
    <verse label="Luke 10:38">Cum autem irent, ipse intravit in quoddam castellum, et mulier quaedam Martha nomine excepit illum.</verse>
    <verse label="Luke 10:39">Et huic erat soror nomine Maria, quae etiam sedens secus pedes Domini audiebat verbum illius.</verse>
    <verse label="Luke 10:40">Martha autem satagebat circa frequens ministerium; quae stetit et ait: Domine, non est tibi curae quod soror mea reliquit me solam ministrare? Dic ergo illi, ut me adiuvet ".</verse>
    <verse label="Luke 10:41">Et respondens dixit illi Dominus: " Martha, Martha, sollicita es et turbaris erga plurima,</verse>
    <verse label="Luke 10:42">porro unum est necessarium; Maria enim optimam partem elegit, quae non auferetur ab ea ".</verse>
    <verse label="Luke 11:1">Et factum est cum esset in loco quodam orans, ut cessa vit, dixit unus ex discipulis eius ad eum: " Domine, doce nos orare, sicut et Ioannes docuit discipulos suos ".</verse>
    <verse label="Luke 11:2">Et ait illis: " Cum oratis, dicite:Pater, sanctificetur nomen tuum,adveniat regnum tuum;</verse>
    <verse label="Luke 11:3">panem nostrum cotidianum da nobis cotidie,</verse>
    <verse label="Luke 11:4">et dimitte nobis peccata nostra,si quidem et ipsi dimittimus omni debenti nobis,et ne nos inducas in tentationem ".</verse>
    <verse label="Luke 11:5">Et ait ad illos: " Quis vestrum habebit amicum et ibit ad illum media nocte et dicet illi: "Amice, commoda mihi tres panes,</verse>
    <verse label="Luke 11:6">quoniam amicus meus venit de via ad me, et non habeo, quod ponam ante illum";</verse>
    <verse label="Luke 11:7">et ille de intus respondens dicat: "Noli mihi molestus esse; iam ostium clausum est, et pueri mei mecum sunt in cubili; non possum surgere et dare tibi".</verse>
    <verse label="Luke 11:8">Dico vobis: Et si non dabit illi surgens, eo quod amicus eius sit, propter improbitatem tamen eius surget et dabit illi, quotquot habet necessarios.</verse>
    <verse label="Luke 11:9">Et ego vobis dico: Petite, et dabitur vobis; quaerite, et invenietis; pulsate, et aperietur vobis.</verse>
    <verse label="Luke 11:10">Omnis enim qui petit, accipit; et, qui quaerit, invenit; et pulsanti aperietur.</verse>
    <verse label="Luke 11:11">Quem autem ex vobis patrem filius petierit piscem, numquid pro pisce serpentem dabit illi?</verse>
    <verse label="Luke 11:12">Aut si petierit ovum, numquid porriget illi scorpionem?</verse>
    <verse label="Luke 11:13">Si ergo vos, cum sitis mali, nostis dona bona dare filiis vestris, quanto magis Pater de caelo dabit Spiritum Sanctum petentibus se ".</verse>
    <verse label="Luke 11:14">Et erat eiciens daemonium, et illud erat mutum; et factum est, cum daemonium exisset, locutus est mutus. Et admiratae sunt turbae;</verse>
    <verse label="Luke 11:15">quidam autem ex eis dixerunt: " In Beelzebul principe daemoniorum eicit daemonia ".</verse>
    <verse label="Luke 11:16">Et alii tentantes signum de caelo quaerebant ab eo.</verse>
    <verse label="Luke 11:17">Ipse autem sciens cogitationes eorum dixit eis: " Omne regnum in seipsum divisum desolatur, et domus supra domum cadit.</verse>
    <verse label="Luke 11:18">Si autem et Satanas in seipsum divisus est, quomodo stabit regnum ipsius? Quia dicitis in Beelzebul eicere me daemonia.</verse>
    <verse label="Luke 11:19">Si autem ego in Beelzebul eicio daemonia, filii vestri in quo eiciunt? Ideo ipsi iudices vestri erunt.</verse>
    <verse label="Luke 11:20">Porro si in digito Dei eicio daemonia, profecto pervenit in vos regnum Dei.</verse>
    <verse label="Luke 11:21">Cum fortis armatus custodit atrium suum, in pace sunt ea, quae possidet;</verse>
    <verse label="Luke 11:22">si autem fortior illo superveniens vicerit eum, universa arma eius auferet, in quibus confidebat, et spolia eius distribuet.</verse>
    <verse label="Luke 11:23">Qui non est mecum, adversum me est; et, qui non colligit mecum, dispergit.</verse>
    <verse label="Luke 11:24">Cum immundus spiritus exierit de homine, perambulat per loca inaquosa quaerens requiem; et non inveniens dicit: "Revertar in domum meam unde exivi".</verse>
    <verse label="Luke 11:25">Et cum venerit, invenit scopis mundatam et exornatam.</verse>
    <verse label="Luke 11:26">Et tunc vadit et assumit septem alios spiritus nequiores se, et ingressi habitant ibi; et sunt novissima hominis illius peiora prioribus.</verse>
    <verse label="Luke 11:27">Factum est autem, cum haec diceret, extollens vocem quaedam mulier de turba dixit illi: " Beatus venter, qui te portavit, et ubera, quae suxisti! ".</verse>
    <verse label="Luke 11:28">At ille dixit: " Quinimmo beati, qui audiunt verbum Dei et custodiunt!.</verse>
    <verse label="Luke 11:29">Turbis autem concurrentibus, coepit dicere: " Generatio haec generatio nequam est; signum quaerit, et signum non dabitur illi, nisi signum Ionae.</verse>
    <verse label="Luke 11:30">Nam sicut Ionas fuit signum Ninevitis, ita erit et Filius hominis generationi isti.</verse>
    <verse label="Luke 11:31">Regina austri surget in iudicio cum viris generationis huius et condemnabit illos, quia venit a finibus terrae audire sapientiam Salomonis, et ecce plus Salomone hic.</verse>
    <verse label="Luke 11:32">Viri Ninevitae surgent in iudicio cum generatione hac et condemnabunt illam, quia paenitentiam egerunt ad praedicationem Ionae, et ecce plus Iona hic.</verse>
    <verse label="Luke 11:33">Nemo lucernam accendit et in abscondito ponit neque sub modio sed supra candelabrum, ut, qui ingrediuntur, lumen videant.</verse>
    <verse label="Luke 11:34">Lucerna corporis est oculus tuus. Si oculus tuus fuerit simplex, totum corpus tuum lucidum erit; si autem nequam fuerit, etiam corpus tuum tenebrosum erit.</verse>
    <verse label="Luke 11:35">Vide ergo, ne lumen, quod in te est, tenebrae sint.</verse>
    <verse label="Luke 11:36">Si ergo corpus tuum totum lucidum fuerit non habens aliquam partem tenebrarum, erit lucidum totum, sicut quando lucerna in fulgore suo illuminat te ".</verse>
    <verse label="Luke 11:37">Et cum loqueretur, rogavit illum quidam pharisaeus, ut pranderet apud se; et ingressus recubuit.</verse>
    <verse label="Luke 11:38">Pharisaeus autem videns miratus est quod non baptizatus esset ante prandium.</verse>
    <verse label="Luke 11:39">Et ait Dominus ad illum: " Nunc vos pharisaei, quod de foris est calicis et catini, mundatis; quod autem intus est vestrum, plenum est rapina et iniquitate.</verse>
    <verse label="Luke 11:40">Stulti! Nonne, qui fecit, quod de foris est, etiam id, quod de intus est, fecit?</verse>
    <verse label="Luke 11:41">Verumtamen, quae insunt, date eleemosynam; et ecce omnia munda sunt vobis.</verse>
    <verse label="Luke 11:42">Sed vae vobis pharisaeis, quia decimatis mentam et rutam et omne holus et praeteritis iudicium et caritatem Dei! Haec autem oportuit facere et illa non omittere.</verse>
    <verse label="Luke 11:43">Vae vobis pharisaeis, quia diligitis primam cathedram in synagogis et salutationes in foro!</verse>
    <verse label="Luke 11:44">Vae vobis, quia estis ut monumenta, quae non parent, et homines ambulantes supra nesciunt! ".</verse>
    <verse label="Luke 11:45">Respondens autem quidam ex legis peritis ait illi: " Magister, haec dicens etiam nobis contumeliam facis ".</verse>
    <verse label="Luke 11:46">At ille ait: " Et vobis legis peritis: Vae, quia oneratis homines oneribus, quae portari non possunt, et ipsi uno digito vestro non tangitis sarcinas!</verse>
    <verse label="Luke 11:47">Vae vobis, quia aedificatis monumenta prophetarum, patres autem vestri occiderunt illos!</verse>
    <verse label="Luke 11:48">Profecto testificamini et consentitis operibus patrum vestrorum, quoniam ipsi quidem eos occiderunt, vos autem aedificatis.</verse>
    <verse label="Luke 11:49">Propterea et sapientia Dei dixit: Mittam ad illos prophetas et apostolos, et ex illis occident et persequentur,</verse>
    <verse label="Luke 11:50">ut requiratur sanguis omnium prophetarum, qui effusus est a constitutione mundi, a generatione ista,</verse>
    <verse label="Luke 11:51">a sanguine Abel usque ad sanguinem Zachariae, qui periit inter altare et aedem. Ita dico vobis: Requiretur ab hac generatione.</verse>
    <verse label="Luke 11:52">Vae vobis legis peritis, quia tulistis clavem scientiae! Ipsi non introistis et eos, qui introibant, prohibuistis ".</verse>
    <verse label="Luke 11:53">Cum autem inde exisset, coeperunt scribae et pharisaei graviter insistere et eum allicere in sermone de multis</verse>
    <verse label="Luke 11:54">insidiantes ei, ut caperent aliquid ex ore eius.</verse>
    <verse label="Luke 12:1">Interea multis turbis cir cumstantibus, ita ut se invi cem conculcarent, coepit dicere ad discipulos suos primum: " Attendite a fermento pharisaeorum, quod est hypocrisis.</verse>
    <verse label="Luke 12:2">Nihil autem opertum est, quod non reveletur, neque absconditum, quod non sciatur.</verse>
    <verse label="Luke 12:3">Quoniam, quae in tenebris dixistis, in lumine audientur; et, quod in aurem locuti estis in cubiculis, praedicabitur in tectis.</verse>
    <verse label="Luke 12:4">Dico autem vobis amicis meis: Ne terreamini ab his, qui occidunt corpus et post haec non habent amplius, quod faciant.</verse>
    <verse label="Luke 12:5">Ostendam autem vobis quem timeatis: Timete eum, qui postquam occiderit, habet potestatem mittere in gehennam. Ita dico vobis: Hunc timete.</verse>
    <verse label="Luke 12:6">Nonne quinque passeres veneunt dipundio? Et unus ex illis non est in oblivione coram Deo.</verse>
    <verse label="Luke 12:7">Sed et capilli capitis vestri omnes numerati sunt. Nolite timere; multis passeribus pluris estis.</verse>
    <verse label="Luke 12:8">Dico autem vobis: Omnis, quicumque confessus fuerit in me coram hominibus, et Filius hominis confitebitur in illo coram angelis Dei;</verse>
    <verse label="Luke 12:9">qui autem negaverit me coram hominibus, denegabitur coram angelis Dei.</verse>
    <verse label="Luke 12:10">Et omnis, qui dicet verbum in Filium hominis, remittetur illi; ei autem, qui in Spiritum Sanctum blasphemaverit, non remittetur.</verse>
    <verse label="Luke 12:11">Cum autem inducent vos in synagogas et ad magistratus et potestates, nolite solliciti esse qualiter aut quid respondeatis aut quid dicatis:</verse>
    <verse label="Luke 12:12">Spiritus enim Sanctus docebit vos in ipsa hora, quae oporteat dicere ".</verse>
    <verse label="Luke 12:13">Ait autem quidam ei de turba: " Magister, dic fratri meo, ut dividat mecum hereditatem ".</verse>
    <verse label="Luke 12:14">At ille dixit ei: " Homo, quis me constituit iudicem aut divisorem super vos? ".</verse>
    <verse label="Luke 12:15">Dixitque ad illos: " Videte et cavete ab omni avaritia, quia si cui res abundant, vita eius non est ex his, quae possidet ".</verse>
    <verse label="Luke 12:16">Dixit autem similitudinem ad illos dicens: " Hominis cuiusdam divitis uberes fructus ager attulit.</verse>
    <verse label="Luke 12:17">Et cogitabat intra se dicens: "Quid faciam, quod non habeo, quo congregem fructus meos?".</verse>
    <verse label="Luke 12:18">Et dixit: "Hoc faciam: destruam horrea mea et maiora aedificabo et illuc congregabo omne triticum et bona mea;</verse>
    <verse label="Luke 12:19">et dicam animae meae: Anima, habes multa bona posita in annos plurimos; requiesce, comede, bibe, epulare".</verse>
    <verse label="Luke 12:20">Dixit autem illi Deus: "Stulte! Hac nocte animam tuam repetunt a te; quae autem parasti, cuius erunt?".</verse>
    <verse label="Luke 12:21">Sic est qui sibi thesaurizat et non fit in Deum dives ".</verse>
    <verse label="Luke 12:22">Dixitque ad discipulos suos: " Ideo dico vobis: nolite solliciti esse animae quid manducetis, neque corpori quid vestiamini.</verse>
    <verse label="Luke 12:23">Anima enim plus est quam esca, et corpus quam vestimentum.</verse>
    <verse label="Luke 12:24">Considerate corvos, quia non seminant neque metunt, quibus non est cellarium neque horreum, et Deus pascit illos; quanto magis vos pluris estis volucribus.</verse>
    <verse label="Luke 12:25">Quis autem vestrum cogitando potest adicere ad aetatem suam cubitum?</verse>
    <verse label="Luke 12:26">Si ergo neque, quod minimum est, potestis, quid de ceteris solliciti estis?</verse>
    <verse label="Luke 12:27">Considerate lilia quomodo crescunt: non laborant neque nent; dico autem vobis: Nec Salomon in omni gloria sua vestiebatur sicut unum ex istis.</verse>
    <verse label="Luke 12:28">Si autem fenum, quod hodie in agro est et cras in clibanum mittitur, Deus sic vestit, quanto magis vos, pusillae fidei.</verse>
    <verse label="Luke 12:29">Et vos nolite quaerere quid manducetis aut quid bibatis et nolite solliciti esse.</verse>
    <verse label="Luke 12:30">Haec enim omnia gentes mundi quaerunt; Pater autem vester scit quoniam his indigetis.</verse>
    <verse label="Luke 12:31">Verumtamen quaerite regnum eius; et haec adicientur vobis.</verse>
    <verse label="Luke 12:32">Noli timere, pusillus grex, quia complacuit Patri vestro dare vobis regnum.</verse>
    <verse label="Luke 12:33">Vendite, quae possidetis, et date eleemosynam. Facite vobis sacculos, qui non veterescunt, thesaurum non deficientem in caelis, quo fur non appropiat, neque tinea corrumpit;</verse>
    <verse label="Luke 12:34">ubi enim thesaurus vester est, ibi et cor vestrum erit.</verse>
    <verse label="Luke 12:35">Sint lumbi vestri praecincti et lucernae ardentes,</verse>
    <verse label="Luke 12:36">et vos similes hominibus exspectantibus dominum suum, quando revertatur a nuptiis, ut, cum venerit et pulsaverit, confestim aperiant ei.</verse>
    <verse label="Luke 12:37">Beati, servi illi, quos, cum venerit dominus, invenerit vigilantes. Amen dico vobis, quod praecinget se et faciet illos discumbere et transiens ministrabit illis.</verse>
    <verse label="Luke 12:38">Et si venerit in secunda vigilia, et si in tertia vigilia venerit, et ita invenerit, beati sunt illi.</verse>
    <verse label="Luke 12:39">Hoc autem scitote, quia, si sciret pater familias, qua hora fur veniret, non sineret perfodi domum suam.</verse>
    <verse label="Luke 12:40">Et vos estote parati, quia, qua hora non putatis, Filius hominis venit.</verse>
    <verse label="Luke 12:41">Ait autem Petrus: " Domine, ad nos dicis hanc parabolam an et ad omnes?.</verse>
    <verse label="Luke 12:42">Et dixit Dominus: " Quis putas est fidelis dispensator et prudens, quem constituet dominus super familiam suam, ut det illis in tempore tritici mensuram?</verse>
    <verse label="Luke 12:43">Beatus ille servus, quem, cum venerit dominus eius, invenerit ita facientem.</verse>
    <verse label="Luke 12:44">Vere dico vobis: Supra omnia, quae possidet, constituet illum.</verse>
    <verse label="Luke 12:45">Quod si dixerit servus ille in corde suo: "Moram facit dominus meus venire", et coeperit percutere pueros et ancillas et edere et bibere et inebriari,</verse>
    <verse label="Luke 12:46">veniet dominus servi illius in die, qua non sperat, et hora, qua nescit, et dividet eum partemque eius cum infidelibus ponet.</verse>
    <verse label="Luke 12:47">Ille autem servus, qui cognovit voluntatem domini sui et non praeparavit vel non fecit secundum voluntatem eius, vapulabit multis;</verse>
    <verse label="Luke 12:48">qui autem non cognovit et fecit digna plagis, vapulabit paucis. Omni autem, cui multum datum est, multum quaeretur ab eo; et cui commendaverunt multum, plus petent ab eo.</verse>
    <verse label="Luke 12:49">Ignem veni mittere in terram et quid volo? Si iam accensus esset!</verse>
    <verse label="Luke 12:50">Baptisma autem habeo baptizari et quomodo coartor, usque dum perficiatur!</verse>
    <verse label="Luke 12:51">Putatis quia pacem veni dare in terram? Non, dico vobis, sed separationem.</verse>
    <verse label="Luke 12:52">Erunt enim ex hoc quinque in domo una divisi: tres in duo, et duo in tres;</verse>
    <verse label="Luke 12:53">dividentur pater in filium et filius in patrem, mater in filiam et filia in matrem, socrus in nurum suam et nurus in socrum ".</verse>
    <verse label="Luke 12:54">Dicebat autem et ad turbas: " Cum videritis nubem orientem ab occasu, statim dicitis: "Nimbus venit", et ita fit;</verse>
    <verse label="Luke 12:55">et cum austrum flantem, dicitis: "Aestus erit", et fit.</verse>
    <verse label="Luke 12:56">Hypocritae, faciem terrae et caeli nostis probare, hoc autem tempus quomodo nescitis probare?</verse>
    <verse label="Luke 12:57">Quid autem et a vobis ipsis non iudicatis, quod iustum est?</verse>
    <verse label="Luke 12:58">Cum autem vadis cum adversario tuo ad principem, in via da operam liberari ab illo, ne forte trahat te apud iudicem, et iudex tradat te exactori, et exactor mittat te in carcerem.</verse>
    <verse label="Luke 12:59">Dico tibi: Non exies inde, donec etiam novissimum minutum reddas ".</verse>
    <verse label="Luke 13:1">Aderant autem quidam ipso in tempore nuntiantes illi de Galilaeis, quorum sanguinem Pilatus miscuit cum sacrificiis eorum.</verse>
    <verse label="Luke 13:2">Et respondens dixit illis: " Putatis quod hi Galilaei prae omnibus Galilaeis peccatores fuerunt, quia talia passi sunt?</verse>
    <verse label="Luke 13:3">Non, dico vobis, sed, nisi paenitentiam egeritis, omnes similiter peribitis.</verse>
    <verse label="Luke 13:4">Vel illi decem et octo, supra quos cecidit turris in Siloam et occidit eos, putatis quia et ipsi debitores fuerunt praeter omnes homines habitantes in Ierusalem?</verse>
    <verse label="Luke 13:5">Non, dico vobis, sed, si non paenitentiam egeritis, omnes similiter peribitis ".</verse>
    <verse label="Luke 13:6">Dicebat autem hanc similitudinem: " Arborem fici habebat quidam plantatam in vinea sua et venit quaerens fructum in illa et non invenit.</verse>
    <verse label="Luke 13:7">Dixit autem ad cultorem vineae: "Ecce anni tres sunt, ex quo venio quaerens fructum in ficulnea hac et non invenio. Succide ergo illam. Ut quid etiam terram evacuat?".</verse>
    <verse label="Luke 13:8">At ille respondens dicit illi: "Domine, dimitte illam et hoc anno, usque dum fodiam circa illam et mittam stercora,</verse>
    <verse label="Luke 13:9">et si quidem fecerit fructum in futurum; sin autem succides eam" ".</verse>
    <verse label="Luke 13:10">Erat autem docens in una synagogarum sabbatis.</verse>
    <verse label="Luke 13:11">Et ecce mulier, quae habebat spiritum infirmitatis annis decem et octo et erat inclinata nec omnino poterat sursum respicere.</verse>
    <verse label="Luke 13:12">Quam cum vidisset Iesus, vocavit et ait illi: " Mulier, dimissa es ab infirmitate tua ",</verse>
    <verse label="Luke 13:13">et imposuit illi manus; et confestim erecta est et glorificabat Deum.</verse>
    <verse label="Luke 13:14">Respondens autem archisynagogus, indignans quia sabbato curasset Iesus, dicebat turbae: " Sex dies sunt, in quibus oportet operari; in his ergo venite et curamini et non in die sabbati ".</verse>
    <verse label="Luke 13:15">Respondit autem ad illum Dominus et dixit: " Hypocritae, unusquisque vestrum sabbato non solvit bovem suum aut asinum a praesepio et ducit adaquare?</verse>
    <verse label="Luke 13:16">Hanc autem filiam Abrahae, quam alligavit Satanas ecce decem et octo annis, non oportuit solvi a vinculo isto die sabbati? ".</verse>
    <verse label="Luke 13:17">Et cum haec diceret, erubescebant omnes adversarii eius, et omnis populus gaudebat in universis, quae gloriose fiebant ab eo.</verse>
    <verse label="Luke 13:18">Dicebat ergo: " Cui simile est regnum Dei, et cui simile existimabo illud?</verse>
    <verse label="Luke 13:19">Simile est grano sinapis, quod acceptum homo misit in hortum suum, et crevit et factum est in arborem, et volucres caeli requieverunt in ramis eius ".</verse>
    <verse label="Luke 13:20">Et iterum dixit: " Cui simile aestimabo regnum Dei?</verse>
    <verse label="Luke 13:21">Simile est fermento, quod acceptum mulier abscondit in farinae sata tria, donec fermentaretur totum ".</verse>
    <verse label="Luke 13:22">Et ibat per civitates et castella docens et iter faciens in Hierosolymam.</verse>
    <verse label="Luke 13:23">Ait autem illi quidam: " Domine, pauci sunt, qui salvantur? ". Ipse autem dixit ad illos:</verse>
    <verse label="Luke 13:24">" Contendite intrare per angustam portam, quia multi, dico vobis, quaerent intrare et non poterunt.</verse>
    <verse label="Luke 13:25">Cum autem surrexerit pater familias et clauserit ostium, et incipietis foris stare et pulsare ostium dicentes: "Domine, aperi nobis"; et respondens dicet vobis: "Nescio vos unde sitis".</verse>
    <verse label="Luke 13:26">Tunc incipietis dicere: "Manducavimus coram te et bibimus, et in plateis nostris docuisti";</verse>
    <verse label="Luke 13:27">et dicet loquens vobis: "Nescio vos unde sitis; discedite a me, omnes operarii iniquitatis".</verse>
    <verse label="Luke 13:28">Ibi erit fletus et stridor dentium, cum videritis Abraham et Isaac et Iacob et omnes prophetas in regno Dei, vos autem expelli foras.</verse>
    <verse label="Luke 13:29">Et venient ab oriente et occidente et aquilone et austro et accumbent in regno Dei.</verse>
    <verse label="Luke 13:30">Et ecce sunt novissimi, qui erunt primi, et sunt primi, qui erunt novissimi ".</verse>
    <verse label="Luke 13:31">In ipsa hora accesserunt quidam pharisaeorum dicentes illi: " Exi et vade hinc, quia Herodes vult te occidere ".</verse>
    <verse label="Luke 13:32">Et ait illis: " Ite, dicite vulpi illi: "Ecce eicio daemonia et sanitates perficio hodie et cras et tertia consummor.</verse>
    <verse label="Luke 13:33">Verumtamen oportet me hodie et cras et sequenti ambulare, quia non capit prophetam perire extra Ierusalem".</verse>
    <verse label="Luke 13:34">Ierusalem, Ierusalem, quae occidis prophetas et lapidas eos, qui missi sunt ad te, quotiens volui congregare filios tuos, quemadmodum avis nidum suum sub pinnis, et noluistis.</verse>
    <verse label="Luke 13:35">Ecce relinquitur vobis domus vestra. Dico autem vobis: Non videbitis me, donec veniat cum dicetis: "Benedictus, qui venit in nomine Domini" ".</verse>
    <verse label="Luke 14:1">Et factum est, cum intraret in domum cuiusdam princi pis pharisaeorum sabbato manducare panem, et ipsi observabant eum.</verse>
    <verse label="Luke 14:2">Et ecce homo quidam hydropicus erat ante illum.</verse>
    <verse label="Luke 14:3">Et respondens Iesus dixit ad legis peritos et pharisaeos dicens: " Licet sabbato curare an non? ".</verse>
    <verse label="Luke 14:4">At illi tacuerunt. Ipse vero apprehensum sanavit eum ac dimisit.</verse>
    <verse label="Luke 14:5">Et ad illos dixit: " Cuius vestrum filius aut bos in puteum cadet, et non continuo extrahet illum die sabbati? ".</verse>
    <verse label="Luke 14:6">Et non poterant ad haec respondere illi.</verse>
    <verse label="Luke 14:7">Dicebat autem ad invitatos parabolam, intendens quomodo primos accubitus eligerent, dicens ad illos:</verse>
    <verse label="Luke 14:8">" Cum invitatus fueris ab aliquo ad nuptias, non discumbas in primo loco, ne forte honoratior te sit invitatus ab eo,</verse>
    <verse label="Luke 14:9">et veniens is qui te et illum vocavit, dicat tibi: "Da huic locum"; et tunc incipias cum rubore novissimum locum tenere.</verse>
    <verse label="Luke 14:10">Sed cum vocatus fueris, vade, recumbe in novissimo loco, ut, cum venerit qui te invitavit, dicat tibi: "Amice, ascende superius"; tunc erit tibi gloria coram omnibus simul discumbentibus.</verse>
    <verse label="Luke 14:11">Quia omnis, qui se exaltat, humiliabitur; et, qui se humiliat, exaltabitur ".</verse>
    <verse label="Luke 14:12">Dicebat autem et ei, qui se invitaverat: " Cum facis prandium aut cenam, noli vocare amicos tuos neque fratres tuos neque cognatos neque vicinos divites, ne forte et ipsi te reinvitent, et fiat tibi retributio.</verse>
    <verse label="Luke 14:13">Sed cum facis convivium, voca pauperes, debiles, claudos, caecos;</verse>
    <verse label="Luke 14:14">et beatus eris, quia non habent retribuere tibi. Retribuetur enim tibi in resurrectione iustorum ".</verse>
    <verse label="Luke 14:15">Haec cum audisset quidam de simul discumbentibus, dixit illi: " Beatus, qui manducabit panem in regno Dei ".</verse>
    <verse label="Luke 14:16">At ipse dixit ei: " Homo quidam fecit cenam magnam et vocavit multos;</verse>
    <verse label="Luke 14:17">et misit servum suum hora cenae dicere invitatis: "Venite, quia iam paratum est".</verse>
    <verse label="Luke 14:18">Et coeperunt simul omnes excusare. Primus dixit ei: "Villam emi et necesse habeo exire et videre illam; rogo te, habe me excusatum".</verse>
    <verse label="Luke 14:19">Et alter dixit: "Iuga boum emi quinque et eo probare illa; rogo te, habe me excusatum".</verse>
    <verse label="Luke 14:20">Et alius dixit: "Uxorem duxi et ideo non possum venire".</verse>
    <verse label="Luke 14:21">Et reversus servus nuntiavit haec domino suo. Tunc iratus pater familias dixit servo suo: "Exi cito in plateas et vicos civitatis et pauperes ac debiles et caecos et claudos introduc huc".</verse>
    <verse label="Luke 14:22">Et ait servus: "Domine, factum est, ut imperasti, et adhuc locus est".</verse>
    <verse label="Luke 14:23">Et ait dominus servo: "Exi in vias et saepes, et compelle intrare, ut impleatur domus mea.</verse>
    <verse label="Luke 14:24">Dico autem vobis, quod nemo virorum illorum, qui vocati sunt, gustabit cenam meam" ".</verse>
    <verse label="Luke 14:25">Ibant autem turbae multae cum eo; et conversus dixit ad illos:</verse>
    <verse label="Luke 14:26">" Si quis venit ad me et non odit patrem suum et matrem et uxorem et filios et fratres et sorores, adhuc et animam suam, non potest esse meus discipulus.</verse>
    <verse label="Luke 14:27">Et, qui non baiulat crucem suam et venit post me, non potest esse meus discipulus.</verse>
    <verse label="Luke 14:28">Quis enim ex vobis volens turrem aedificare, non prius sedens computat sumptus, si habet ad perficiendum?</verse>
    <verse label="Luke 14:29">Ne, posteaquam posuerit fundamentum et non potuerit perficere, omnes, qui vident, incipiant illudere ei</verse>
    <verse label="Luke 14:30">dicentes: "Hic homo coepit aedificare et non potuit consummare".</verse>
    <verse label="Luke 14:31">Aut quis rex, iturus committere bellum adversus alium regem, non sedens prius cogitat, si possit cum decem milibus occurrere ei, qui cum viginti milibus venit ad se?</verse>
    <verse label="Luke 14:32">Alioquin, adhuc illo longe agente, legationem mittens rogat ea, quae pacis sunt.</verse>
    <verse label="Luke 14:33">Sic ergo omnis ex vobis, qui non renuntiat omnibus, quae possidet, non potest meus esse discipulus.</verse>
    <verse label="Luke 14:34">Bonum est sal; si autem sal quoque evanuerit, in quo condietur?</verse>
    <verse label="Luke 14:35">Neque in terram neque in sterquilinium utile est, sed foras proiciunt illud. Qui habet aures audiendi, audiat ".</verse>
    <verse label="Luke 15:1">Erant autem appropinquan tes ei omnes publicani et pec catores, ut audirent illum.</verse>
    <verse label="Luke 15:2">Et murmurabant pharisaei et scribae dicentes: " Hic peccatores recipit et manducat cum illis ".</verse>
    <verse label="Luke 15:3">Et ait ad illos parabolam istam dicens:</verse>
    <verse label="Luke 15:4">" Quis ex vobis homo, qui habet centum oves et si perdiderit unam ex illis, nonne dimittit nonaginta novem in deserto et vadit ad illam, quae perierat, donec inveniat illam?</verse>
    <verse label="Luke 15:5">Et cum invenerit eam, imponit in umeros suos gaudens</verse>
    <verse label="Luke 15:6">et veniens domum convocat amicos et vicinos dicens illis: Congratulamini mihi, quia inveni ovem meam, quae perierat".</verse>
    <verse label="Luke 15:7">Dico vobis: Ita gaudium erit in caelo super uno peccatore paenitentiam agente quam super nonaginta novem iustis, qui non indigent paenitentia.</verse>
    <verse label="Luke 15:8">Aut quae mulier habens drachmas decem, si perdiderit drachmam unam, nonne accendit lucernam et everrit domum et quaerit diligenter, donec inveniat?</verse>
    <verse label="Luke 15:9">Et cum invenerit, convocat amicas et vicinas dicens: "Congratulamini mihi, quia inveni drachmam, quam perdideram".</verse>
    <verse label="Luke 15:10">Ita dico vobis: Gaudium fit coram angelis Dei super uno peccatore paenitentiam agente ".</verse>
    <verse label="Luke 15:11">Ait autem: " Homo quidam habebat duos filios.</verse>
    <verse label="Luke 15:12">Et dixit adulescentior ex illis patri: "Pater, da mihi portionem substantiae, quae me contingit". Et divisit illis substantiam.</verse>
    <verse label="Luke 15:13">Et non post multos dies, congregatis omnibus, adulescentior filius peregre profectus est in regionem longinquam et ibi dissipavit substantiam suam vivendo luxuriose.</verse>
    <verse label="Luke 15:14">Et postquam omnia consummasset, facta est fames valida in regione illa, et ipse coepit egere.</verse>
    <verse label="Luke 15:15">Et abiit et adhaesit uni civium regionis illius, et misit illum in villam suam, ut pasceret porcos;</verse>
    <verse label="Luke 15:16">et cupiebat saturari de siliquis, quas porci manducabant, et nemo illi dabat.</verse>
    <verse label="Luke 15:17">In se autem reversus dixit: "Quanti mercennarii patris mei abundant panibus, ego autem hic fame pereo.</verse>
    <verse label="Luke 15:18">Surgam et ibo ad patrem meum et dicam illi: Pater, peccavi in caelum et coram te</verse>
    <verse label="Luke 15:19">et iam non sum dignus vocari filius tuus; fac me sicut unum de mercennariis tuis".</verse>
    <verse label="Luke 15:20">Et surgens venit ad patrem suum.Cum autem adhuc longe esset, vidit illum pater ipsius et misericordia motus est et accurrens cecidit supra collum eius et osculatus est illum.</verse>
    <verse label="Luke 15:21">Dixitque ei filius: "Pater, peccavi in caelum et coram te; iam non sum dignus vocari filius tuus".</verse>
    <verse label="Luke 15:22">Dixit autem pater ad servos suos: "Cito proferte stolam primam et induite illum et date anulum in manum eius et calceamenta in pedes</verse>
    <verse label="Luke 15:23">et adducite vitulum saginatum, occidite et manducemus et epulemur,</verse>
    <verse label="Luke 15:24">quia hic filius meus mortuus erat et revixit, perierat et inventus est". Et coeperunt epulari.</verse>
    <verse label="Luke 15:25">Erat autem filius eius senior in agro et, cum veniret et appropinquaret domui, audivit symphoniam et choros</verse>
    <verse label="Luke 15:26">et vocavit unum de servis et interrogavit quae haec essent.</verse>
    <verse label="Luke 15:27">Isque dixit illi: "Frater tuus venit, et occidit pater tuus vitulum saginatum, quia salvum illum recepit".</verse>
    <verse label="Luke 15:28">Indignatus est autem et nolebat introire. Pater ergo illius egressus coepit rogare illum.</verse>
    <verse label="Luke 15:29">At ille respondens dixit patri suo: "Ecce tot annis servio tibi et numquam mandatum tuum praeterii, et numquam dedisti mihi haedum, ut cum amicis meis epularer;</verse>
    <verse label="Luke 15:30">sed postquam filius tuus hic, qui devoravit substantiam tuam cum meretricibus, venit, occidisti illi vitulum saginatum".</verse>
    <verse label="Luke 15:31">At ipse dixit illi: "Fili, tu semper mecum es, et omnia mea tua sunt;</verse>
    <verse label="Luke 15:32">epulari autem et gaudere oportebat, quia frater tuus hic mortuus erat et revixit, perierat et inventus est" ".</verse>
    <verse label="Luke 16:1">Dicebat autem et ad disci pulos: " Homo quidam erat dives, qui habebat vilicum, et hic diffamatus est apud illum quasi dissipasset bona ipsius.</verse>
    <verse label="Luke 16:2">Et vocavit illum et ait illi: "Quid hoc audio de te? Redde rationem vilicationis tuae; iam enim non poteris vilicare".</verse>
    <verse label="Luke 16:3">Ait autem vilicus intra se: "Quid faciam, quia dominus meus aufert a me vilicationem? Fodere non valeo, mendicare erubesco.</verse>
    <verse label="Luke 16:4">Scio quid faciam, ut, cum amotus fuero a vilicatione, recipiant me in domos suas".</verse>
    <verse label="Luke 16:5">Convocatis itaque singulis debitoribus domini sui, dicebat primo: Quantum debes domino meo?".</verse>
    <verse label="Luke 16:6">At ille dixit: "Centum cados olei". Dixitque illi: "Accipe cautionem tuam et sede cito, scribe quinquaginta".</verse>
    <verse label="Luke 16:7">Deinde alii dixit: "Tu vero quantum debes?". Qui ait: "Centum coros tritici". Ait illi: "Accipe litteras tuas et scribe octoginta".</verse>
    <verse label="Luke 16:8">Et laudavit dominus vilicum iniquitatis, quia prudenter fecisset, quia filii huius saeculi prudentiores filiis lucis in generatione sua sunt.</verse>
    <verse label="Luke 16:9">Et ego vobis dico: Facite vobis amicos de mammona iniquitatis, ut, cum defecerit, recipiant vos in aeterna tabernacula.</verse>
    <verse label="Luke 16:10">Qui fidelis est in minimo, et in maiori fidelis est; et, qui in modico iniquus est, et in maiori iniquus est.</verse>
    <verse label="Luke 16:11">Si ergo in iniquo mammona fideles non fuistis, quod verum est, quis credet vobis?</verse>
    <verse label="Luke 16:12">Et si in alieno fideles non fuistis, quod vestrum est, quis dabit vobis?</verse>
    <verse label="Luke 16:13">Nemo servus potest duobus dominis servire: aut enim unum odiet et alterum diliget, aut uni adhaerebit et alterum contemnet. Non potestis Deo servire et mammonae ".</verse>
    <verse label="Luke 16:14">Audiebant autem omnia haec pharisaei, qui erant avari, et deridebant illum.</verse>
    <verse label="Luke 16:15">Et ait illis: " Vos estis, qui iustificatis vos coram hominibus; Deus autem novit corda vestra, quia, quod hominibus altum est, abominatio est ante Deum.</verse>
    <verse label="Luke 16:16">Lex et Prophetae usque ad Ioannem; ex tunc regnum Dei evangelizatur, et omnis in illud vim facit.</verse>
    <verse label="Luke 16:17">Facilius est autem caelum et terram praeterire, quam de Lege unum apicem cadere.</verse>
    <verse label="Luke 16:18">Omnis, qui dimittit uxorem suam et ducit alteram, moechatur; et, qui dimissam a viro ducit, moechatur.</verse>
    <verse label="Luke 16:19">Homo quidam erat dives et induebatur purpura et bysso et epulabatur cotidie splendide.</verse>
    <verse label="Luke 16:20">Quidam autem pauper nomine Lazarus iacebat ad ianuam eius ulceribus plenus</verse>
    <verse label="Luke 16:21">et cupiens saturari de his, quae cadebant de mensa divitis; sed et canes veniebant et lingebant ulcera eius.</verse>
    <verse label="Luke 16:22">Factum est autem ut moreretur pauper et portaretur ab angelis in sinum Abrahae; mortuus est autem et dives et sepultus est.</verse>
    <verse label="Luke 16:23">Et in inferno elevans oculos suos, cum esset in tormentis, videbat Abraham a longe et Lazarum in sinu eius.</verse>
    <verse label="Luke 16:24">Et ipse clamans dixit: "Pater Abraham, miserere mei et mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma".</verse>
    <verse label="Luke 16:25">At dixit Abraham: "Fili, recordare quia recepisti bona tua in vita tua, et Lazarus similiter mala; nunc autem hic consolatur, tu vero cruciaris.</verse>
    <verse label="Luke 16:26">Et in his omnibus inter nos et vos chaos magnum firmatum est, ut hi, qui volunt hinc transire ad vos, non possint, neque inde ad nos transmeare".</verse>
    <verse label="Luke 16:27">Et ait: "Rogo ergo te, Pater, ut mittas eum in domum patris mei</verse>
    <verse label="Luke 16:28">- habeo enim quinque fratres - ut testetur illis, ne et ipsi veniant in locum hunc tormentorum".</verse>
    <verse label="Luke 16:29">Ait autem Abraham: "Habent Moysen et Prophetas; audiant illos".</verse>
    <verse label="Luke 16:30">At ille dixit: "Non, pater Abraham, sed si quis ex mortuis ierit ad eos, paenitentiam agent".</verse>
    <verse label="Luke 16:31">Ait autem illi: "Si Moysen et Prophetas non audiunt, neque si quis ex mortuis resurrexerit, credent" ".</verse>
    <verse label="Luke 17:1">Et ad discipulos suos ait: " Impossibile est ut non ve niant scandala; vae autem illi, per quem veniunt!</verse>
    <verse label="Luke 17:2">Utilius est illi, si lapis molaris imponatur circa collum eius et proiciatur in mare, quam ut scandalizet unum de pusillis istis.</verse>
    <verse label="Luke 17:3">Attendite vobis!Si peccaverit frater tuus, increpa illum et, si paenitentiam egerit, dimitte illi;</verse>
    <verse label="Luke 17:4">et si septies in die peccaverit in te et septies conversus fuerit ad te dicens: "Paenitet me", dimittes illi ".</verse>
    <verse label="Luke 17:5">Et dixerunt apostoli Domino: " Adauge nobis fidem! ".</verse>
    <verse label="Luke 17:6">Dixit autem Dominus: " Si haberetis fidem sicut granum sinapis, diceretis huic arbori moro: "Eradicare et transplantare in mare", et oboediret vobis.</verse>
    <verse label="Luke 17:7">Quis autem vestrum habens servum arantem aut pascentem, qui regresso de agro dicet illi: "Statim transi, recumbe",</verse>
    <verse label="Luke 17:8">et non dicet ei: "Para, quod cenem, et praecinge te et ministra mihi, donec manducem et bibam, et post haec tu manducabis et bibes"?</verse>
    <verse label="Luke 17:9">Numquid gratiam habet servo illi, quia fecit, quae praecepta sunt?</verse>
    <verse label="Luke 17:10">Sic et vos, cum feceritis omnia, quae praecepta sunt vobis, dicite: Servi inutiles sumus; quod debuimus facere, fecimus" ".</verse>
    <verse label="Luke 17:11">Et factum est, dum iret in Ierusalem, et ipse transibat per mediam Samariam et Galilaeam.</verse>
    <verse label="Luke 17:12">Et cum ingrederetur quoddam castellum, occurrerunt ei decem viri leprosi, qui steterunt a longe</verse>
    <verse label="Luke 17:13">et levaverunt vocem dicentes: " Iesu praeceptor, miserere nostri! ".</verse>
    <verse label="Luke 17:14">Quos ut vidit, dixit: " Ite, ostendite vos sacerdotibus ". Et factum est, dum irent, mundati sunt.</verse>
    <verse label="Luke 17:15">Unus autem ex illis, ut vidit quia sanatus est, regressus est cum magna voce magnificans Deum</verse>
    <verse label="Luke 17:16">et cecidit in faciem ante pedes eius gratias agens ei; et hic erat Samaritanus.</verse>
    <verse label="Luke 17:17">Respondens autem Iesus dixit: " Nonne decem mundati sunt? Et novem ubi sunt?</verse>
    <verse label="Luke 17:18">Non sunt inventi qui redirent, ut darent gloriam Deo, nisi hic alienigena? ".</verse>
    <verse label="Luke 17:19">Et ait illi: " Surge, vade; fides tua te salvum fecit ".</verse>
    <verse label="Luke 17:20">Interrogatus autem a pharisaeis: " Quando venit regnum Dei? ", respondit eis et dixit: " Non venit regnum Dei cum observatione,</verse>
    <verse label="Luke 17:21">neque dicent: "Ecce hic" aut: "Illic"; ecce enim regnum Dei intra vos est ".</verse>
    <verse label="Luke 17:22">Et ait ad discipulos: " Venient dies, quando desideretis videre unum diem Filii hominis et non videbitis.</verse>
    <verse label="Luke 17:23">Et dicent vobis: "Ecce hic", "Ecce illic"; nolite ire neque sectemini.</verse>
    <verse label="Luke 17:24">Nam sicut fulgur coruscans de sub caelo in ea, quae sub caelo sunt, fulget, ita erit Filius hominis in die sua.</verse>
    <verse label="Luke 17:25">Primum autem oportet illum multa pati et reprobari a generatione hac.</verse>
    <verse label="Luke 17:26">Et sicut factum est in diebus Noe, ita erit et in diebus Filii hominis:</verse>
    <verse label="Luke 17:27">edebant, bibebant, uxores ducebant, dabantur ad nuptias, usque in diem, qua intravit Noe in arcam, et venit diluvium et perdidit omnes.</verse>
    <verse label="Luke 17:28">Similiter sicut factum est in diebus Lot: edebant, bibebant, emebant, vendebant, plantabant, aedificabant;</verse>
    <verse label="Luke 17:29">qua die autem exiit Lot a Sodomis, pluit ignem et sulphur de caelo et omnes perdidit.</verse>
    <verse label="Luke 17:30">Secundum haec erit, qua die Filius hominis revelabitur.</verse>
    <verse label="Luke 17:31">In illa die, qui fuerit in tecto, et vasa eius in domo, ne descendat tollere illa; et, qui in agro, similiter non redeat retro.</verse>
    <verse label="Luke 17:32">Memores estote uxoris Lot.</verse>
    <verse label="Luke 17:33">Quicumque quaesierit animam suam salvam facere, perdet illam; et, quicumque perdiderit illam, vivificabit eam.</verse>
    <verse label="Luke 17:34">Dico vobis: Illa nocte erunt duo in lecto uno:unus assumetur, et alter relinquetur;</verse>
    <verse label="Luke 17:35">duae erunt molentes in unum: una assumetur, et altera relinquetur ". 36) 37 Respondentes dicunt illi: " Ubi, Domine? ". Qui dixit eis: " Ubicumque fuerit corpus, illuc congregabuntur et aquilae ".</verse>
    <verse label="Luke 18:1">Dicebat autem parabolam ad illos, quoniam oportet semper orare et non deficere,</verse>
    <verse label="Luke 18:2">dicens: " Iudex quidam erat in quadam civitate, qui Deum non timebat et hominem non reverebatur.</verse>
    <verse label="Luke 18:3">Vidua autem erat in civitate illa et veniebat ad eum dicens: "Vindica me de adversario meo".</verse>
    <verse label="Luke 18:4">Et nolebat per multum tempus; post haec autem dixit intra se: "Etsi Deum non timeo nec hominem revereor,</verse>
    <verse label="Luke 18:5">tamen quia molesta est mihi haec vidua, vindicabo illam, ne in novissimo veniens suggillet me" ".</verse>
    <verse label="Luke 18:6">Ait autem Dominus: " Audite quid iudex iniquitatis dicit;</verse>
    <verse label="Luke 18:7">Deus autem non faciet vindictam electorum suorum clamantium ad se die ac nocte, et patientiam habebit in illis?</verse>
    <verse label="Luke 18:8">Dico vobis: Cito faciet vindictam illorum. Verumtamen Filius hominis veniens, putas, inveniet fidem in terra? ".</verse>
    <verse label="Luke 18:9">Dixit autem et ad quosdam, qui in se confidebant tamquam iusti et aspernabantur ceteros, parabolam istam:</verse>
    <verse label="Luke 18:10">" Duo homines ascenderunt in templum, ut orarent: unus pharisaeus et alter publicanus.</verse>
    <verse label="Luke 18:11">Pharisaeus stans haec apud se orabat: "Deus, gratias ago tibi, quia non sum sicut ceteri hominum, raptores, iniusti, adulteri, velut etiam hic publicanus;</verse>
    <verse label="Luke 18:12">ieiuno bis in sabbato, decimas do omnium, quae possideo".</verse>
    <verse label="Luke 18:13">Et publicanus a longe stans nolebat nec oculos ad caelum levare, sed percutiebat pectus suum dicens: "Deus, propitius esto mihi peccatori".</verse>
    <verse label="Luke 18:14">Dico vobis: Descendit hic iustificatus in domum suam ab illo. Quia omnis, qui se exaltat, humiliabitur; et, qui se humiliat, exaltabitur ".</verse>
    <verse label="Luke 18:15">Afferebant autem ad illum et infantes, ut eos tangeret; quod cum viderent, discipuli increpabant illos.</verse>
    <verse label="Luke 18:16">Iesus autem convocans illos dixit: " Sinite pueros venire ad me et nolite eos vetare; talium est enim regnum Dei.</verse>
    <verse label="Luke 18:17">Amen dico vobis: Quicumque non acceperit regnum Dei sicut puer, non intrabit in illud ".</verse>
    <verse label="Luke 18:18">Et interrogavit eum quidam princeps dicens: " Magister bone, quid faciens vitam aeternam possidebo? ".</verse>
    <verse label="Luke 18:19">Dixit autem ei Iesus: " Quid me dicis bonum? Nemo bonus nisi solus Deus.</verse>
    <verse label="Luke 18:20">Mandata nosti: non moechaberis, non occides, non furtum facies, non falsum testimonium dices, honora patrem tuum et matrem ".</verse>
    <verse label="Luke 18:21">Qui ait: " Haec omnia custodivi a iuventute ".</verse>
    <verse label="Luke 18:22">Quo audito, Iesus ait ei: " Adhuc unum tibi deest: omnia, quaecumque habes, vende et da pauperibus et habebis thesaurum in caelo: et veni, sequere me ".</verse>
    <verse label="Luke 18:23">His ille auditis, contristatus est, quia dives erat valde.</verse>
    <verse label="Luke 18:24">Videns autem illum Iesus tristem factum dixit: " Quam difficile, qui pecunias habent, in regnum Dei intrant.</verse>
    <verse label="Luke 18:25">Facilius est enim camelum per foramen acus transire, quam divitem intrare in regnum Dei ".</verse>
    <verse label="Luke 18:26">Et dixerunt, qui audiebant: " Et quis potest salvus fieri? ".</verse>
    <verse label="Luke 18:27">Ait autem illis: " Quae impossibilia sunt apud homi nes, possibilia sunt apud Deum ".</verse>
    <verse label="Luke 18:28">Ait autem Petrus: " Ecce nos dimisimus nostra et secuti sumus te ".</verse>
    <verse label="Luke 18:29">Qui dixit eis: " Amen dico vobis: Nemo est, qui reliquit domum aut uxorem aut fratres aut parentes aut filios propter regnum Dei,</verse>
    <verse label="Luke 18:30">et non recipiat multo plura in hoc tempore et in saeculo venturo vitam aeternam ".</verse>
    <verse label="Luke 18:31">Assumpsit autem Duodecim et ait illis: " Ecce ascendimus Ierusalem, et consummabuntur omnia, quae scripta sunt per Prophetas de Filio hominis:</verse>
    <verse label="Luke 18:32">tradetur enim gentibus et illudetur et contumeliis afficietur et conspuetur;</verse>
    <verse label="Luke 18:33">et, postquam flagellaverint, occident eum, et die tertia resurget ".</verse>
    <verse label="Luke 18:34">Et ipsi nihil horum intellexerunt; et erat verbum istud absconditum ab eis, et non intellegebant, quae dicebantur.</verse>
    <verse label="Luke 18:35">Factum est autem, cum appropinquaret Iericho, caecus quidam sedebat secus viam mendicans.</verse>
    <verse label="Luke 18:36">Et cum audiret turbam praetereuntem, interrogabat quid hoc esset.</verse>
    <verse label="Luke 18:37">Dixerunt autem ei: " Iesus Nazarenus transit ".</verse>
    <verse label="Luke 18:38">Et clamavit dicens: " Iesu, fili David, miserere mei! ".</verse>
    <verse label="Luke 18:39">Et qui praeibant, increpabant eum, ut taceret; ipse vero multo magis clamabat: " Fili David, miserere mei! ".</verse>
    <verse label="Luke 18:40">Stans autem Iesus iussit illum adduci ad se. Et cum appropinquasset, interrogavit illum:</verse>
    <verse label="Luke 18:41">" Quid tibi vis faciam? ". At ille dixit: " Domine, ut videam ".</verse>
    <verse label="Luke 18:42">Et Iesus dixit illi: " Respice! Fides tua te salvum fecit ". 43 Et confestim vidit et sequebatur illum magnificans Deum. Et omnis plebs, ut vidit, dedit laudem Deo.</verse>
    <verse label="Luke 19:1">Et ingressus perambulabat Iericho.</verse>
    <verse label="Luke 19:2">Et ecce vir nomine Zacchaeus, et hic erat princeps publicanorum et ipse dives.</verse>
    <verse label="Luke 19:3">Et quaerebat videre Iesum, quis esset, et non poterat prae turba, quia statura pusillus erat.</verse>
    <verse label="Luke 19:4">Et praecurrens ascendit in arborem sycomorum, ut videret illum, quia inde erat transiturus.</verse>
    <verse label="Luke 19:5">Et cum venisset ad locum, suspiciens Iesus dixit ad eum: " Zacchaee, festinans descende, nam hodie in domo tua oportet me manere ".</verse>
    <verse label="Luke 19:6">Et festinans descendit et excepit illum gaudens.</verse>
    <verse label="Luke 19:7">Et cum viderent, omnes murmurabant dicentes: " Ad hominem peccatorem divertit! ".</verse>
    <verse label="Luke 19:8">Stans autem Zacchaeus dixit ad Dominum: " Ecce dimidium bonorum meorum, Domine, do pauperibus et, si quid aliquem defraudavi, reddo quadruplum ".</verse>
    <verse label="Luke 19:9">Ait autem Iesus ad eum: " Hodie salus domui huic facta est, eo quod et ipse filius sit Abrahae;</verse>
    <verse label="Luke 19:10">venit enim Filius hominis quaerere et salvum facere, quod perierat ".</verse>
    <verse label="Luke 19:11">Haec autem illis audientibus, adiciens dixit parabolam, eo quod esset prope Ierusalem, et illi existimarent quod confestim regnum Dei manifestaretur.</verse>
    <verse label="Luke 19:12">Dixit ergo: " Homo quidam nobilis abiit in regionem longinquam accipere sibi regnum et reverti.</verse>
    <verse label="Luke 19:13">Vocatis autem decem servis suis, dedit illis decem minas et ait ad illos: "Negotiamini, dum venio".</verse>
    <verse label="Luke 19:14">Cives autem eius oderant illum et miserunt legationem post illum dicentes: "Nolumus hunc regnare super nos!".</verse>
    <verse label="Luke 19:15">Et factum est ut rediret, accepto regno, et iussit ad se vocari servos illos, quibus dedit pecuniam, ut sciret quantum negotiati essent.</verse>
    <verse label="Luke 19:16">Venit autem primus dicens: "Domine, mina tua decem minas acquisivit".</verse>
    <verse label="Luke 19:17">Et ait illi: "Euge, bone serve; quia in modico fidelis fuisti, esto potestatem habens supra decem civitates".</verse>
    <verse label="Luke 19:18">Et alter venit dicens: "Mina tua, domine, fecit quinque minas".</verse>
    <verse label="Luke 19:19">Et huic ait: "Et tu esto supra quinque civitates".</verse>
    <verse label="Luke 19:20">Et alter venit dicens: "Domine, ecce mina tua, quam habui repositam in sudario;</verse>
    <verse label="Luke 19:21">timui enim te, quia homo austerus es: tollis, quod non posuisti, et metis, quod non seminasti".</verse>
    <verse label="Luke 19:22">Dicit ei: "De ore tuo te iudico, serve nequam! Sciebas quod ego austerus homo sum, tollens quod non posui et metens quod non seminavi?</verse>
    <verse label="Luke 19:23">Et quare non dedisti pecuniam meam ad mensam? Et ego veniens cum usuris utique exegissem illud".</verse>
    <verse label="Luke 19:24">Et adstantibus dixit: "Auferte ab illo minam et date illi, qui decem minas habet".</verse>
    <verse label="Luke 19:25">Et dixerunt ei: "Domine, habet decem minas!".</verse>
    <verse label="Luke 19:26">Dico vobis: "Omni habenti dabitur; ab eo autem, qui non habet, et, quod habet, auferetur.</verse>
    <verse label="Luke 19:27">Verumtamen inimicos meos illos, qui noluerunt me regnare super se, adducite huc et interficite ante me! ".</verse>
    <verse label="Luke 19:28">Et his dictis, praecedebat ascendens Hierosolymam.</verse>
    <verse label="Luke 19:29">Et factum est, cum appropinquasset ad Bethfage et Bethaniam, ad montem, qui vocatur Oliveti, misit duos discipulos</verse>
    <verse label="Luke 19:30">dicens: " Ite in castellum, quod contra est, in quod introeuntes invenietis pullum asinae alligatum, cui nemo umquam hominum sedit; solvite illum et adducite.</verse>
    <verse label="Luke 19:31">Et si quis vos interrogaverit: "Quare solvitis?", sic dicetis: "Dominus eum necessarium habet" ".</verse>
    <verse label="Luke 19:32">Abierunt autem, qui missi erant, et invenerunt, sicut dixit illis.</verse>
    <verse label="Luke 19:33">Solventibus autem illis pullum, dixerunt domini eius ad illos: " Quid solvitis pullum? ".</verse>
    <verse label="Luke 19:34">At illi dixerunt: " Dominus eum necessarium habet ".</verse>
    <verse label="Luke 19:35">Et duxerunt illum ad Iesum; et iactantes vestimenta sua supra pullum, imposuerunt Iesum.</verse>
    <verse label="Luke 19:36">Eunte autem illo, substernebant vestimenta sua in via.</verse>
    <verse label="Luke 19:37">Et cum appropinquaret iam ad descensum montis Oliveti, coeperunt omnis multitudo discipulorum gaudentes laudare Deum voce magna super omnibus, quas viderant, virtutibus</verse>
    <verse label="Luke 19:38">dicentes: Benedictus, qui venit rex in nomine Domini!Pax in caelo, et gloria in excelsis! ".</verse>
    <verse label="Luke 19:39">Et quidam pharisaeorum de turbis dixerunt ad illum: " Magister, increpa discipulos tuos! ".</verse>
    <verse label="Luke 19:40">Et respondens dixit: " Dico vobis: Si hi tacuerint, lapides clamabunt!.</verse>
    <verse label="Luke 19:41">Et ut appropinquavit, videns civitatem flevit super illam</verse>
    <verse label="Luke 19:42">dicens: " Si cognovisses et tu in hac die, quae ad pacem tibi! Nunc autem abscondita sunt ab oculis tuis.</verse>
    <verse label="Luke 19:43">Quia venient dies in te, et circumdabunt te inimici tui vallo et obsidebunt te et coangustabunt te undique</verse>
    <verse label="Luke 19:44">et ad terram prosternent te et filios tuos, qui in te sunt, et non relinquent in te lapidem super lapidem, eo quod non cognoveris tempus visitationis tuae ".</verse>
    <verse label="Luke 19:45">Et ingressus in templum, coepit eicere vendentes</verse>
    <verse label="Luke 19:46">dicens illis: " Scriptum est: "Et erit domus mea domus orationis". Vos autem fecistis illam speluncam latronum ".</verse>
    <verse label="Luke 19:47">Et erat docens cotidie in templo. Principes autem sacerdotum et scribae et principes plebis quaerebant illum perdere</verse>
    <verse label="Luke 19:48">et non inveniebant quid facerent; omnis enim populus suspensus erat audiens illum.</verse>
    <verse label="Luke 20:1">Et factum est in una dierum, docente illo populum in tem plo et evangelizante, supervenerunt principes sacerdotum et scribae cum senioribus</verse>
    <verse label="Luke 20:2">et aiunt dicentes ad illum: " Dic nobis: In qua potestate haec facis, aut quis est qui dedit tibi hanc potestatem? ".</verse>
    <verse label="Luke 20:3">Respondens autem dixit ad illos: " Interrogabo vos et ego verbum; et dicite mihi:</verse>
    <verse label="Luke 20:4">Baptismum Ioannis de caelo erat an ex hominibus? ".</verse>
    <verse label="Luke 20:5">At illi cogitabant inter se dicentes: " Si dixerimus: "De caelo", dicet: Quare non credidistis illi?;</verse>
    <verse label="Luke 20:6">si autem dixerimus: "Ex hominibus", plebs universa lapidabit nos; certi sunt enim Ioannem prophetam esse ".</verse>
    <verse label="Luke 20:7">Et responderunt se nescire unde esset.</verse>
    <verse label="Luke 20:8">Et Iesus ait illis: " Neque ego dico vobis in qua potestate haec facio.</verse>
    <verse label="Luke 20:9">Coepit autem dicere ad plebem parabolam hanc: " Homo plantavit vineam et locavit eam colonis et ipse peregre fuit multis temporibus.</verse>
    <verse label="Luke 20:10">Et in tempore misit ad cultores servum, ut de fructu vineae darent illi; cultores autem caesum dimiserunt eum inanem.</verse>
    <verse label="Luke 20:11">Et addidit alterum servum mittere; illi autem hunc quoque caedentes et afficientes contumelia dimiserunt inanem.</verse>
    <verse label="Luke 20:12">Et addidit tertium mittere; qui et illum vulnerantes eiecerunt.</verse>
    <verse label="Luke 20:13">Dixit autem dominus vineae: "Quid faciam? Mittam filium meum dilectum; forsitan hunc verebuntur".</verse>
    <verse label="Luke 20:14">Quem cum vidissent coloni, cogitaverunt inter se dicentes: "Hic est heres. Occidamus illum, ut nostra fiat hereditas".</verse>
    <verse label="Luke 20:15">Et eiectum illum extra vineam occiderunt. Quid ergo faciet illis dominus vineae?</verse>
    <verse label="Luke 20:16">Veniet et perdet colonos istos et dabit vineam aliis ".Quo audito, dixerunt: " Absit! ".</verse>
    <verse label="Luke 20:17">Ille autem aspiciens eos ait: " Quid est ergo hoc, quod scriptum est:Lapidem quem reprobaverunt aedificantes,hic factus est in caput anguli"?</verse>
    <verse label="Luke 20:18">Omnis, qui ceciderit supra illum lapidem, conquassabitur; supra quem autem ceciderit, comminuet illum ".</verse>
    <verse label="Luke 20:19">Et quaerebant scribae et principes sacerdotum mittere in illum manus in illa hora et timuerunt populum; cognoverunt enim quod ad ipsos dixerit similitudinem istam.</verse>
    <verse label="Luke 20:20">Et observantes miserunt insidiatores, qui se iustos simularent, ut caperent eum in sermone, et sic traderent illum principatui et potestati praesidis.</verse>
    <verse label="Luke 20:21">Et interrogaverunt illum dicentes: " Magister, scimus quia recte dicis et doces et non accipis personam, sed in veritate viam Dei doces.</verse>
    <verse label="Luke 20:22">Licet nobis dare tributum Caesari an non? ".</verse>
    <verse label="Luke 20:23">Considerans autem dolum illorum dixit ad eos:</verse>
    <verse label="Luke 20:24">" Ostendite mihi denarium. Cuius habet imaginem et inscriptionem? ".</verse>
    <verse label="Luke 20:25">At illi dixerunt: " Caesaris ". Et ait illis: " Reddite ergo, quae Caesaris sunt, Caesari et, quae Dei sunt, Deo ".</verse>
    <verse label="Luke 20:26">Et non potuerunt verbum eius reprehendere coram plebe et mirati in responso eius tacuerunt.</verse>
    <verse label="Luke 20:27">Accesserunt autem quidam sadducaeorum, qui negant esse resurrectionem, et interrogaverunt eum</verse>
    <verse label="Luke 20:28">dicentes: " Magister, Moyses scripsit nobis, si frater alicuius mortuus fuerit habens uxorem et hic sine filiis fuerit, ut accipiat eam frater eius uxorem et suscitet semen fratri suo.</verse>
    <verse label="Luke 20:29">Septem ergo fratres erant: et primus accepit uxorem et mortuus est sine filiis;</verse>
    <verse label="Luke 20:30">et sequens</verse>
    <verse label="Luke 20:31">et tertius accepit illam, similiter autem et septem non reliquerunt filios et mortui sunt.</verse>
    <verse label="Luke 20:32">Novissima mortua est et mulier.</verse>
    <verse label="Luke 20:33">Mulier ergo in resurrectione cuius eorum erit uxor? Si quidem septem habuerunt eam uxorem ".</verse>
    <verse label="Luke 20:34">Et ait illis Iesus: " Filii saeculi huius nubunt et traduntur ad nuptias;</verse>
    <verse label="Luke 20:35">illi autem, qui digni habentur saeculo illo et resurrectione ex mortuis, neque nubunt neque ducunt uxores.</verse>
    <verse label="Luke 20:36">Neque enim ultra mori possunt: aequales enim angelis sunt et filii sunt Dei, cum sint filii resurrectionis.</verse>
    <verse label="Luke 20:37">Quia vero resurgant mortui, et Moyses ostendit secus rubum, sicut dicit: "Dominum Deum Abraham et Deum Isaac et Deum Iacob".</verse>
    <verse label="Luke 20:38">Deus autem non est mortuorum sed vivorum: omnes enim vivunt ei ".</verse>
    <verse label="Luke 20:39">Respondentes autem quidam scribarum dixerunt: " Magister, bene dixisti.</verse>
    <verse label="Luke 20:40">Et amplius non audebant eum quidquam interrogare.</verse>
    <verse label="Luke 20:41">Dixit autem ad illos: " Quomodo dicunt Christum filium David esse?</verse>
    <verse label="Luke 20:42">Ipse enim David dicit in libro Psalmorum:Dixit Dominus Domino meo: Sede a dextris meis,</verse>
    <verse label="Luke 20:43">donec ponam inimicos tuos scabellum pedum tuorum".</verse>
    <verse label="Luke 20:44">David ergo Dominum illum vocat; et quomodo filius eius est? ".</verse>
    <verse label="Luke 20:45">Audiente autem omni populo, dixit discipulis suis:</verse>
    <verse label="Luke 20:46">" Attendite a scribis, qui volunt ambulare in stolis et amant salutationes in foro et primas cathedras in synagogis et primos discubitus in conviviis,</verse>
    <verse label="Luke 20:47">qui devorant domos viduarum et simulant longam orationem. Hi accipient damnationem maiorem ".</verse>
    <verse label="Luke 21:1">Respiciens autem vidit eos, qui mittebant munera sua in gazophylacium, divites.</verse>
    <verse label="Luke 21:2">Vidit autem quandam viduam pauperculam mittentem illuc minuta duo</verse>
    <verse label="Luke 21:3">et dixit: " Vere dico vobis: Vidua haec pauper plus quam omnes misit.</verse>
    <verse label="Luke 21:4">Nam omnes hi ex abundantia sua miserunt in munera; haec autem ex inopia sua omnem victum suum, quem habebat, misit ".</verse>
    <verse label="Luke 21:5">Et quibusdam dicentibus de templo, quod lapidibus bonis et donis ornatum, esset dixit:</verse>
    <verse label="Luke 21:6">" Haec quae videtis, venient dies, in quibus non relinquetur lapis super lapidem, qui non destruatur ".</verse>
    <verse label="Luke 21:7">Interrogaverunt autem illum dicentes: " Praeceptor, quando ergo haec erunt, et quod signum, cum fieri incipient? ".</verse>
    <verse label="Luke 21:8">Qui dixit: " Videte, ne seducamini. Multi enim venient in nomine meo dicentes: "Ego sum" et: "Tempus appropinquavit". Nolite ergo ire post illos.</verse>
    <verse label="Luke 21:9">Cum autem audieritis proelia et seditiones, nolite terreri; oportet enim primum haec fieri, sed non statim finis ".</verse>
    <verse label="Luke 21:10">Tunc dicebat illis: " Surget gens contra gentem, et regnum adversus regnum;</verse>
    <verse label="Luke 21:11">et terrae motus magni et per loca fames et pestilentiae erunt, terroresque et de caelo signa magna erunt.</verse>
    <verse label="Luke 21:12">Sed ante haec omnia inicient vobis manus suas et persequentur tradentes in synagogas et custodias, et trahemini ad reges et praesides propter nomen meum;</verse>
    <verse label="Luke 21:13">continget autem vobis in testimonium.</verse>
    <verse label="Luke 21:14">Ponite ergo in cordibus vestris non praemeditari quemadmodum respondeatis;</verse>
    <verse label="Luke 21:15">ego enim dabo vobis os et sapientiam, cui non poterunt resistere vel contradicere omnes adversarii vestri.</verse>
    <verse label="Luke 21:16">Trademini autem et a parentibus et fratribus et cognatis et amicis, et morte afficient ex vobis,</verse>
    <verse label="Luke 21:17">et eritis odio omnibus propter nomen meum.</verse>
    <verse label="Luke 21:18">Et capillus de capite vestro non peribit.</verse>
    <verse label="Luke 21:19">In patientia vestra possidebitis animas vestras.</verse>
    <verse label="Luke 21:20">Cum autem videritis circumdari ab exercitu Ierusalem, tunc scitote quia appropinquavit desolatio eius.</verse>
    <verse label="Luke 21:21">Tunc, qui in Iudaea sunt, fugiant in montes; et, qui in medio eius, discedant; et, qui in regionibus, non intrent in eam.</verse>
    <verse label="Luke 21:22">Quia dies ultionis hi sunt, ut impleantur omnia, quae scripta sunt.</verse>
    <verse label="Luke 21:23">Vae autem praegnantibus et nutrientibus in illis diebus! Erit enim pressura magna super terram et ira populo huic,</verse>
    <verse label="Luke 21:24">et cadent in ore gladii et captivi ducentur in omnes gentes, et Ierusalem calcabitur a gentibus, donec impleantur tempora nationum.</verse>
    <verse label="Luke 21:25">Et erunt signa in sole et luna et stellis, et super terram pressura gentium prae confusione sonitus maris et fluctuum,</verse>
    <verse label="Luke 21:26">arescentibus hominibus prae timore et exspectatione eorum, quae supervenient orbi, nam virtutes caelorum movebuntur.</verse>
    <verse label="Luke 21:27">Et tunc videbunt Filium hominis venientem in nube cum potestate et gloria magna.</verse>
    <verse label="Luke 21:28">His autem fieri incipientibus, respicite et levate capita vestra, quoniam appropinquat redemptio vestra ".</verse>
    <verse label="Luke 21:29">Et dixit illis similitudinem: " Videte ficulneam et omnes arbores:</verse>
    <verse label="Luke 21:30">cum iam germinaverint, videntes vosmetipsi scitis quia iam prope est aestas.</verse>
    <verse label="Luke 21:31">Ita et vos, cum videritis haec fieri, scitote quoniam prope est regnum Dei.</verse>
    <verse label="Luke 21:32">Amen dico vobis: Non praeteribit generatio haec, donec omnia fiant.</verse>
    <verse label="Luke 21:33">Caelum et terra transibunt, verba autem mea non transibunt.</verse>
    <verse label="Luke 21:34">Attendite autem vobis, ne forte graventur corda vestra in crapula et ebrietate et curis huius vitae, et superveniat in vos repentina dies illa;</verse>
    <verse label="Luke 21:35">tamquam laqueus enim superveniet in omnes, qui sedent super faciem omnis terrae.</verse>
    <verse label="Luke 21:36">Vigilate itaque omni tempore orantes, ut possitis fugere ista omnia, quae futura sunt, et stare ante Filium hominis ".</verse>
    <verse label="Luke 21:37">Erat autem diebus docens in templo, noctibus vero exiens morabatur in monte, qui vocatur Oliveti.</verse>
    <verse label="Luke 21:38">Et omnis populus manicabat ad eum in templo audire eum.</verse>
    <verse label="Luke 22:1">Appropinquabat autem dies festus Azymorum, qui dici tur Pascha.</verse>
    <verse label="Luke 22:2">Et quaerebant principes sacerdotum et scribae quomodo eum interficerent; timebant vero plebem.</verse>
    <verse label="Luke 22:3">Intravit autem Satanas in Iudam, qui cognominabatur Iscarioth, unum de Duodecim;</verse>
    <verse label="Luke 22:4">et abiit et locutus est cum principibus sacerdotum et magistratibus, quemadmodum illum traderet eis.</verse>
    <verse label="Luke 22:5">Et gavisi sunt et pacti sunt pecuniam illi dare.</verse>
    <verse label="Luke 22:6">Et spopondit et quaerebat opportunitatem, ut eis traderet illum sine turba.</verse>
    <verse label="Luke 22:7">Venit autem dies Azymorum, in qua necesse erat occidi Pascha.</verse>
    <verse label="Luke 22:8">Et misit Petrum et Ioannem dicens: " Euntes parate nobis Pascha, ut manducemus ".</verse>
    <verse label="Luke 22:9">At illi dixerunt ei: "Ubi vis paremus? ".</verse>
    <verse label="Luke 22:10">Et dixit ad eos: " Ecce, introeuntibus vobis in civitatem, occurret vobis homo amphoram aquae portans; sequimini eum in domum, in quam intrat.</verse>
    <verse label="Luke 22:11">Et dicetis patri familias domus: "Dicit tibi Magister: Ubi est deversorium, ubi Pascha cum discipulis meis manducem?".</verse>
    <verse label="Luke 22:12">Ipse vobis ostendet cenaculum magnum stratum; ibi parate ".</verse>
    <verse label="Luke 22:13">Euntes autem invenerunt, sicut dixit illis, et paraverunt Pascha.</verse>
    <verse label="Luke 22:14">Et cum facta esset hora, discubuit, et apostoli cum eo.</verse>
    <verse label="Luke 22:15">Et ait illis: " Desiderio desideravi hoc Pascha manducare vobiscum, antequam patiar.</verse>
    <verse label="Luke 22:16">Dico enim vobis: Non manducabo illud, donec impleatur in regno Dei ".</verse>
    <verse label="Luke 22:17">Et accepto calice, gratias egit et dixit: " Accipite hoc et dividite inter vos.</verse>
    <verse label="Luke 22:18">Dico enim vobis: Non bibam amodo de generatione vitis, donec regnum Dei veniat ".</verse>
    <verse label="Luke 22:19">Et accepto pane, gratias egit et fregit et dedit eis dicens: " Hoc est corpus meum, quod pro vobis datur. Hoc facite in meam commemorationem ".</verse>
    <verse label="Luke 22:20">Similiter et calicem, postquam cenavit, dicens: " Hic calix novum testamentum est in sanguine meo, qui pro vobis funditur.</verse>
    <verse label="Luke 22:21">Verumtamen ecce manus tradentis me mecum est in mensa;</verse>
    <verse label="Luke 22:22">et quidem Filius hominis, secundum quod definitum est, vadit; verumtamen vae illi homini, per quem traditur! ".</verse>
    <verse label="Luke 22:23">Et ipsi coeperunt quaerere inter se, quis esset ex eis, qui hoc facturus esset.</verse>
    <verse label="Luke 22:24">Facta est autem et contentio inter eos, quis eorum videretur esse maior.</verse>
    <verse label="Luke 22:25">Dixit autem eis: " Reges gentium dominantur eorum; et, qui potestatem habent super eos, benefici vocantur.</verse>
    <verse label="Luke 22:26">Vos autem non sic, sed qui maior est in vobis, fiat sicut iunior; et, qui praecessor est, sicut ministrator.</verse>
    <verse label="Luke 22:27">Nam quis maior est: qui recumbit, an qui ministrat? Nonne qui recumbit? Ego autem in medio vestrum sum, sicut qui ministrat.</verse>
    <verse label="Luke 22:28">Vos autem estis, qui permansistis mecum in tentationibus meis;</verse>
    <verse label="Luke 22:29">et ego dispono vobis, sicut disposuit mihi Pater meus regnum,</verse>
    <verse label="Luke 22:30">ut edatis et bibatis super mensam meam in regno meo et sedeatis super thronos iudicantes duodecim tribus Israel.</verse>
    <verse label="Luke 22:31">Simon, Simon, ecce Satanas expetivit vos, ut cribraret sicut triticum;</verse>
    <verse label="Luke 22:32">ego autem rogavi pro te, ut non deficiat fides tua. Et tu, aliquando conversus, confirma fratres tuos ".</verse>
    <verse label="Luke 22:33">Qui dixit ei: " Domine, tecum paratus sum et in carcerem et in mortem ire ".</verse>
    <verse label="Luke 22:34">Et ille dixit: " Dico tibi, Petre, non cantabit hodie gallus, donec ter abneges nosse me ".</verse>
    <verse label="Luke 22:35">Et dixit eis: " Quando misi vos sine sacculo et pera et calceamentis, numquid aliquid defuit vobis? ". At illi dixerunt: " Nihil ".</verse>
    <verse label="Luke 22:36">Dixit ergo eis: " Sed nunc, qui habet sacculum, tollat, similiter et peram; et, qui non habet, vendat tunicam suam et emat gladium.</verse>
    <verse label="Luke 22:37">Dico enim vobis: Hoc, quod scriptum est, oportet impleri in me, illud: Cum iniustis deputatus est". Etenim ea, quae sunt de me, adimpletionem habent ".</verse>
    <verse label="Luke 22:38">At illi dixerunt: " Domine, ecce gladii duo hic ". At ille dixit eis: " Satis est ".</verse>
    <verse label="Luke 22:39">Et egressus ibat secundum consuetudinem in montem Olivarum; secuti sunt autem illum et discipuli.</verse>
    <verse label="Luke 22:40">Et cum pervenisset ad locum, dixit illis: " Orate, ne intretis in tentationem ".</verse>
    <verse label="Luke 22:41">Et ipse avulsus est ab eis, quantum iactus est lapidis, et, positis genibus, orabat</verse>
    <verse label="Luke 22:42">dicens: " Pater, si vis, transfer calicem istum a me; verumtamen non mea voluntas sed tua fiat ".</verse>
    <verse label="Luke 22:43">Apparuit autem illi angelus de caelo confortans eum. Et factus in agonia prolixius orabat.</verse>
    <verse label="Luke 22:44">Et factus est sudor eius sicut guttae sanguinis decurrentis in terram.</verse>
    <verse label="Luke 22:45">Et cum surrexisset ab oratione et venisset ad discipulos, invenit eos dormientes prae tristitia</verse>
    <verse label="Luke 22:46">et ait illis: " Quid dormitis? Surgite; orate, ne intretis in tentationem ".</verse>
    <verse label="Luke 22:47">Adhuc eo loquente, ecce turba; et, qui vocabatur Iudas, unus de Duodecim, antecedebat eos et appropinquavit Iesu, ut oscularetur eum.</verse>
    <verse label="Luke 22:48">Iesus autem dixit ei: " Iuda, osculo Filium hominis tradis? ".</verse>
    <verse label="Luke 22:49">Videntes autem hi, qui circa ipsum erant, quod futurum erat, dixerunt: Domine, si percutimus in gladio? ".</verse>
    <verse label="Luke 22:50">Et percussit unus ex illis servum principis sacerdotum et amputavit auriculam eius dextram.</verse>
    <verse label="Luke 22:51">Respondens autem Iesus ait: " Sinite usque huc! ". Et cum tetigisset auriculam eius, sanavit eum.</verse>
    <verse label="Luke 22:52">Dixit autem Iesus ad eos, qui venerant ad se principes sacerdotum et magistratus templi et seniores: " Quasi ad latronem existis cum gladiis et fustibus?</verse>
    <verse label="Luke 22:53">Cum cotidie vobiscum fuerim in templo, non extendistis manus in me; sed haec est hora vestra et potestas tenebrarum ".</verse>
    <verse label="Luke 22:54">Comprehendentes autem eum, duxerunt et introduxerunt in domum principis sacerdotum. Petrus vero sequebatur a longe.</verse>
    <verse label="Luke 22:55">Accenso autem igni in medio atrio et circumsedentibus illis, sedebat Petrus in medio eorum.</verse>
    <verse label="Luke 22:56">Quem cum vidisset ancilla quaedam sedentem ad lumen et eum fuisset intuita, dixit:</verse>
    <verse label="Luke 22:57">" Et hic cum illo erat! ". At ille negavit eum dicens:</verse>
    <verse label="Luke 22:58">" Mulier, non novi illum! ". Et post pusillum alius videns eum dixit: " Et tu de illis es! ". Petrus vero ait: " O homo, non sum! ".</verse>
    <verse label="Luke 22:59">Et intervallo facto quasi horae unius, alius quidam affirmabat dicens: Vere et hic cum illo erat, nam et Galilaeus est! ".</verse>
    <verse label="Luke 22:60">Et ait Petrus: " Homo, nescio quid dicis! ". Et continuo adhuc illo loquente cantavit gallus.</verse>
    <verse label="Luke 22:61">Et conversus Dominus respexit Petrum; et recordatus est Petrus verbi Domini, sicut dixit ei: " Priusquam gallus cantet hodie, ter me negabis ".</verse>
    <verse label="Luke 22:62">Et egressus foras flevit amare.</verse>
    <verse label="Luke 22:63">Et viri, qui tenebant illum, illudebant ei caedentes;</verse>
    <verse label="Luke 22:64">et velaverunt eum et interrogabant eum dicentes: " Prophetiza: Quis est, qui te percussit? ".</verse>
    <verse label="Luke 22:65">Et alia multa blasphemantes dicebant in eum.</verse>
    <verse label="Luke 22:66">Et ut factus est dies, convenerunt seniores plebis et principes sacerdotum et scribae et duxerunt illum in concilium suum</verse>
    <verse label="Luke 22:67">dicentes: " Si tu es Christus, dic nobis ". Et ait illis: " Si vobis dixero, non credetis;</verse>
    <verse label="Luke 22:68">si autem interrogavero, non respondebitis mihi.</verse>
    <verse label="Luke 22:69">Ex hoc autem erit Filius hominis sedens a dextris virtutis Dei ".</verse>
    <verse label="Luke 22:70">Dixerunt autem omnes: " Tu ergo es Filius Dei? ". Qui ait ad illos: " Vos dicitis quia ego sum ".</verse>
    <verse label="Luke 22:71">At illi dixerunt: " Quid adhuc desideramus testimonium? Ipsi enim audivimus de ore eius! ".</verse>
    <verse label="Luke 23:1">Et surgens omnis multitudo eorum duxerunt illum ad Pi latum.</verse>
    <verse label="Luke 23:2">Coeperunt autem accusare illum dicentes: " Hunc invenimus subvertentem gentem nostram et prohibentem tributa dare Caesari et dicentem se Christum regem esse ".</verse>
    <verse label="Luke 23:3">Pilatus autem interrogavit eum dicens: " Tu es rex Iudaeorum? ". At ille respondens ait: " Tu dicis ".</verse>
    <verse label="Luke 23:4">Ait autem Pilatus ad principes sacerdotum et turbas: " Nihil invenio causae in hoc homine ".</verse>
    <verse label="Luke 23:5">At illi invalescebant dicentes: " Commovet populum docens per universam Iudaeam et in cipiens a Galilaea usque huc! ".</verse>
    <verse label="Luke 23:6">Pilatus autem audiens interrogavit si homo Galilaeus esset;</verse>
    <verse label="Luke 23:7">et ut cognovit quod de Herodis potestate esset, remisit eum ad Herodem, qui et ipse Hierosolymis erat illis diebus.</verse>
    <verse label="Luke 23:8">Herodes autem, viso Iesu, gavisus est valde; erat enim cupiens ex multo tempore videre eum, eo quod audiret de illo et sperabat signum aliquod videre ab eo fieri.</verse>
    <verse label="Luke 23:9">Interrogabat autem illum multis sermonibus; at ipse nihil illi respondebat.</verse>
    <verse label="Luke 23:10">Stabant etiam principes sacerdotum et scribae constanter accusantes eum.</verse>
    <verse label="Luke 23:11">Sprevit autem illum Herodes cum exercitu suo et illusit indutum veste alba et remisit ad Pilatum.</verse>
    <verse label="Luke 23:12">Facti sunt autem amici inter se Herodes et Pilatus in ipsa die; nam antea inimici erant ad invicem.</verse>
    <verse label="Luke 23:13">Pilatus autem, convocatis principibus sacerdotum et magistratibus et plebe,</verse>
    <verse label="Luke 23:14">dixit ad illos: " Obtulistis mihi hunc hominem quasi avertentem populum, et ecce ego coram vobis interrogans nullam causam inveni in homine isto ex his, in quibus eum accusatis,</verse>
    <verse label="Luke 23:15">sedneque Herodes; remisit enim illum ad nos. Et ecce nihil dignum morte actum est ei.</verse>
    <verse label="Luke 23:16">Emendatum ergo illum dimittam ".</verse>
    <verse label="Luke 23:17">()</verse>
    <verse label="Luke 23:18">Exclamavit autem universa turba dicens: " Tolle hunc et dimitte nobis Barabbam! ",</verse>
    <verse label="Luke 23:19">qui erat propter seditionem quandam factam in civitate et homicidium missus in carcerem.</verse>
    <verse label="Luke 23:20">Iterum autem Pilatus locutus est ad illos volens dimittere Iesum,</verse>
    <verse label="Luke 23:21">at illi succlamabant dicentes: " Crucifige, crucifige illum! ".</verse>
    <verse label="Luke 23:22">Ille autem tertio dixit ad illos: " Quid enim mali fecit iste? Nullam causam mortis invenio in eo; corripiam ergo illum et dimittam ".</verse>
    <verse label="Luke 23:23">At illi instabant vocibus magnis postulantes, ut crucifigeretur, et invalescebant voces eorum.</verse>
    <verse label="Luke 23:24">Et Pilatus adiudicavit fieri petitionem eorum:</verse>
    <verse label="Luke 23:25">dimisit autem eum, qui propter seditionem et homicidium missus fuerat in carcerem, quem petebant; Iesum vero tradidit voluntati eorum.</verse>
    <verse label="Luke 23:26">Et cum abducerent eum, apprehenderunt Simonem quendam Cyrenensem venientem de villa et imposuerunt illi crucem portare post Iesum.</verse>
    <verse label="Luke 23:27">Sequebatur autem illum multa turba populi et mulierum, quae plangebant et lamentabant eum.</verse>
    <verse label="Luke 23:28">Conversus autem ad illas Iesus dixit: " Filiae Ierusalem, nolite flere super me, sed super vos ipsas flete et super filios vestros,</verse>
    <verse label="Luke 23:29">quoniam ecce venient dies, in quibus dicent: "Beatae steriles et ventres, qui non genuerunt, et ubera, quae non lactaverunt!".</verse>
    <verse label="Luke 23:30">Tunc incipient dicere montibus: "Cadite super nos!", et collibus: Operite nos!",</verse>
    <verse label="Luke 23:31">quia si in viridi ligno haec faciunt, in arido quid fiet? ".</verse>
    <verse label="Luke 23:32">Ducebantur autem et alii duo nequam cum eo, ut interficerentur.</verse>
    <verse label="Luke 23:33">Et postquam venerunt in locum, qui vocatur Calvariae, ibi crucifixerunt eum et latrones, unum a dextris et alterum a sinistris.</verse>
    <verse label="Luke 23:34">Iesus autem dicebat: " Pater, dimitte illis, non enim sciunt quid faciunt ".Dividentes vero vestimenta eius miserunt sortes.</verse>
    <verse label="Luke 23:35">Et stabat populus exspectans. Et deridebant illum et principes dicentes: " Alios salvos fecit; se salvum faciat, si hic est Christus Dei electus! ".</verse>
    <verse label="Luke 23:36">Illudebant autem ei et milites accedentes, acetum offerentes illi</verse>
    <verse label="Luke 23:37">et dicentes: " Si tu es rex Iudaeorum, salvum te fac! ".</verse>
    <verse label="Luke 23:38">Erat autem et superscriptio super illum: " Hic est rex Iudaeorum ".</verse>
    <verse label="Luke 23:39">Unus autem de his, qui pendebant, latronibus blasphemabat eum dicens: " Nonne tu es Christus? Salvum fac temetipsum et nos! ".</verse>
    <verse label="Luke 23:40">Respondens autem alter increpabat illum dicens: " Neque tu times Deum, quod in eadem damnatione es?</verse>
    <verse label="Luke 23:41">Et nos quidem iuste, nam digna factis recipimus! Hic vero nihil mali gessit ".</verse>
    <verse label="Luke 23:42">Et dicebat: " Iesu, memento mei, cum veneris in regnum tuum ".</verse>
    <verse label="Luke 23:43">Et dixit illi: " Amen dico tibi: Hodie mecum eris in paradiso ".</verse>
    <verse label="Luke 23:44">Et erat iam fere hora sexta, et tenebrae factae sunt in universa terra usque in horam nonam,</verse>
    <verse label="Luke 23:45">et obscuratus est sol, et velum templi scissum est medium.</verse>
    <verse label="Luke 23:46">Et clamans voce magna Iesus ait: " Pater, in manus tuas commendo spiritum meum "; et haec dicens exspiravit.</verse>
    <verse label="Luke 23:47">Videns autem centurio, quod factum fuerat, glorificavit Deum dicens: " Vere hic homo iustus erat! ".</verse>
    <verse label="Luke 23:48">Et omnis turba eorum, qui simul aderant ad spectaculum istud et videbant, quae fiebant, percutientes pectora sua revertebantur.</verse>
    <verse label="Luke 23:49">Stabant autem omnes noti eius a longe et mulieres, quae secutae erant eum a Galilaea, haec videntes.</verse>
    <verse label="Luke 23:50">Et ecce vir nomine Ioseph, qui erat decurio, vir bonus et iustus</verse>
    <verse label="Luke 23:51">Chic non consenserat consilio et actibus eorum - ab Arimathaea civitate Iudaeorum, qui exspectabat regnum Dei,</verse>
    <verse label="Luke 23:52">hic accessit ad Pilatum et petiit corpus Iesu</verse>
    <verse label="Luke 23:53">et depositum involvit sindone et posuit eum in monumento exciso, in quo nondum quisquam positus fuerat.</verse>
    <verse label="Luke 23:54">Et dies erat Parasceves, et sabbatum illucescebat.</verse>
    <verse label="Luke 23:55">Subsecutae autem mulieres, quae cum ipso venerant de Galilaea, viderunt monumentum et quemadmodum positum erat corpus eius;</verse>
    <verse label="Luke 23:56">et revertentes paraverunt aromata et unguenta et sabbato quidem siluerunt secundum mandatum.</verse>
    <verse label="Luke 24:1">Prima autem sabbatorum, valde diluculo venerunt ad monumentum portantes, quae paraverant, aromata.</verse>
    <verse label="Luke 24:2">Et invenerunt lapidem revolutum a monumento;</verse>
    <verse label="Luke 24:3">et ingressae non invenerunt corpus Domini Iesu.</verse>
    <verse label="Luke 24:4">Et factum est, dum mente haesitarent de isto, ecce duo viri steterunt secus illas in veste fulgenti.</verse>
    <verse label="Luke 24:5">Cum timerent autem et declinarent vultum in terram, dixerunt ad illas: " Quid quaeritis viventem cum mortuis?</verse>
    <verse label="Luke 24:6">Non est hic, sed surrexit. Recordamini qualiter locutus est vobis, cum adhuc in Galilaea esset,</verse>
    <verse label="Luke 24:7">dicens: "Oportet Filium hominis tradi in manus hominum peccatorum et crucifigi et die tertia resurgere" ".</verse>
    <verse label="Luke 24:8">Et recordatae sunt verborum eius</verse>
    <verse label="Luke 24:9">et regressae a monumento nuntiaverunt haec omnia illis Undecim et ceteris omnibus.</verse>
    <verse label="Luke 24:10">Erat autem Maria Magdalene et Ioanna et Maria Iacobi; et ceterae cum eis dicebant ad apostolos haec.</verse>
    <verse label="Luke 24:11">Et visa sunt ante illos sicut deliramentum verba ista, et non credebant illis.</verse>
    <verse label="Luke 24:12">Petrus autem surgens cucurrit ad monumentum et procumbens videt linteamina sola; et rediit ad sua mirans, quod factum fuerat.</verse>
    <verse label="Luke 24:13">Et ecce duo ex illis ibant ipsa die in castellum, quod erat in spatio stadiorum sexaginta ab Ierusalem nomine Emmaus;</verse>
    <verse label="Luke 24:14">et ipsi loquebantur ad invicem de his omnibus, quae acciderant.</verse>
    <verse label="Luke 24:15">Et factum est, dum fabularentur et secum quaererent, et ipse Iesus appropinquans ibat cum illis;</verse>
    <verse label="Luke 24:16">oculi autem illorum tenebantur, ne eum agnoscerent.</verse>
    <verse label="Luke 24:17">Et ait ad illos: " Qui sunt hi sermones, quos confertis ad invicem ambulantes? ". Et steterunt tristes.</verse>
    <verse label="Luke 24:18">Et respondens unus, cui nomen Cleopas, dixit ei: " Tu solus peregrinus es in Ierusalem et non cognovisti, quae facta sunt in illa his diebus? ".</verse>
    <verse label="Luke 24:19">Quibus ille dixit: " Quae? ". Et illi dixerunt ei: " De Iesu Nazareno, qui fuit vir propheta, potens in opere et sermone coram Deo et omni populo;</verse>
    <verse label="Luke 24:20">et quomodo eum tradiderunt summi sacerdotes et principes nostri in damnationem mortis et crucifixerunt eum.</verse>
    <verse label="Luke 24:21">Nos autem sperabamus, quia ipse esset redempturus Israel; at nunc super haec omnia tertia dies hodie quod haec facta sunt.</verse>
    <verse label="Luke 24:22">Sed et mulieres quaedam ex nostris terruerunt nos, quae ante lucem fuerunt ad monumentum</verse>
    <verse label="Luke 24:23">et, non invento corpore eius, venerunt dicentes se etiam visionem angelorum vidisse, qui dicunt eum vivere.</verse>
    <verse label="Luke 24:24">Et abierunt quidam ex nostris ad monumentum et ita invenerunt, sicut mulieres dixerunt, ipsum vero non viderunt ".</verse>
    <verse label="Luke 24:25">Et ipse dixit ad eos: " O stulti et tardi corde ad credendum in omnibus, quae locuti sunt Prophetae!</verse>
    <verse label="Luke 24:26">Nonne haec oportuit pati Christum et intrare in gloriam suam? ".</verse>
    <verse label="Luke 24:27">Et incipiens a Moyse et omnibus Prophetis interpretabatur illis in omnibus Scripturis, quae de ipso erant.</verse>
    <verse label="Luke 24:28">Et appropinquaverunt castello, quo ibant, et ipse se finxit longius ire.</verse>
    <verse label="Luke 24:29">Et coegerunt illum dicentes: " Mane nobiscum, quoniam advesperascit, et inclinata est iam dies ". Et intravit, ut maneret cum illis.</verse>
    <verse label="Luke 24:30">Et factum est, dum recumberet cum illis, accepit panem et benedixit ac fregit et porrigebat illis.</verse>
    <verse label="Luke 24:31">Et aperti sunt oculi eorum, et cognoverunt eum; et ipse evanuit ab eis.</verse>
    <verse label="Luke 24:32">Et dixerunt ad invicem: " Nonne cor nostrum ardens erat in nobis, dum loqueretur nobis in via et aperiret nobis Scripturas? ".</verse>
    <verse label="Luke 24:33">Et surgentes eadem hora regressi sunt in Ierusalem et invenerunt congregatos Undecim et eos, qui cum ipsis erant,</verse>
    <verse label="Luke 24:34">dicentes: " Surrexit Dominus vere et apparuit Simoni ".</verse>
    <verse label="Luke 24:35">Et ipsi narrabant, quae gesta erant in via, et quomodo cognoverunt eum in fractione panis.</verse>
    <verse label="Luke 24:36">Dum haec autem loquuntur, ipse stetit in medio eorum et dicit eis: " Pax vobis! ".</verse>
    <verse label="Luke 24:37">Conturbati vero et conterriti existimabant se spiritum videre.</verse>
    <verse label="Luke 24:38">Et dixit eis: " Quid turbati estis, et quare cogitationes ascendunt in corda vestra?</verse>
    <verse label="Luke 24:39">Videte manus meas et pedes meos, quia ipse ego sum! Palpate me et videte, quia spiritus carnem et ossa non habet, sicut me videtis habere ".</verse>
    <verse label="Luke 24:40">Et cum hoc dixisset, ostendit eis manus et pedes.</verse>
    <verse label="Luke 24:41">Adhuc autem illis non credentibus prae gaudio et mirantibus, dixit eis: Habetis hic aliquid, quod manducetur? ".</verse>
    <verse label="Luke 24:42">At illi obtulerunt ei partem piscis assi.</verse>
    <verse label="Luke 24:43">Et sumens, coram eis manducavit.</verse>
    <verse label="Luke 24:44">Et dixit ad eos: " Haec sunt verba, quae locutus sum ad vos, cum adhuc essem vobiscum, quoniam necesse est impleri omnia, quae scripta sunt in Lege Moysis et Prophetis et Psalmis de me ".</verse>
    <verse label="Luke 24:45">Tunc aperuit illis sensum, ut intellegerent Scripturas.</verse>
    <verse label="Luke 24:46">Et dixit eis: " Sic scriptum est, Christum pati et resurgere a mortuis die tertia,</verse>
    <verse label="Luke 24:47">et praedicari in nomine eius paenitentiam in remissionem peccatorum in omnes gentes, incipientibus ab Ierusalem.</verse>
    <verse label="Luke 24:48">Vos estis testes horum.</verse>
    <verse label="Luke 24:49">Et ecce ego mitto promissum Patris mei in vos; vos autem sedete in civitate, quoadusque induamini virtutem ex alto ".</verse>
    <verse label="Luke 24:50">Eduxit autem eos foras usque in Bethaniam et, elevatis manibus suis, benedixit eis.</verse>
    <verse label="Luke 24:51">Et factum est, dum benediceret illis, recessit ab eis et ferebatur in caelum.</verse>
    <verse label="Luke 24:52">Et ipsi adoraverunt eum et regressi sunt in Ierusalem cum gaudio magno</verse>
    <verse label="Luke 24:53">et erant semper in templo benedicentes Deum.</verse>
  </lyrics>
</song>
