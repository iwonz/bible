<?xml version="1.0" encoding="UTF-8"?>
<song>
  <title>Proverbia</title>
  <lyrics>
    <verse label="Prov 1:1">Parabolae Salomonis filii David regis Israel</verse>
    <verse label="Prov 1:2">ad sciendam sapientiam et disciplinam,ad intellegenda verba prudentiae;</verse>
    <verse label="Prov 1:3">ad suscipiendam eruditionem doctrinae,iustitiam et iudicium et aequitatem,</verse>
    <verse label="Prov 1:4">ut detur parvulis astutia,adulescenti scientia et recogitatio.</verse>
    <verse label="Prov 1:5">Audiat sapiens et addet doctrinam,et intellegens dispositiones possidebit:</verse>
    <verse label="Prov 1:6">animadvertet parabolam et allegoriam,verba sapientium et aenigmata eorum.</verse>
    <verse label="Prov 1:7">Timor Domini principium scientiae.Sapientiam atque doctrinam stulti despiciunt.</verse>
    <verse label="Prov 1:8">Audi, fili mi, disciplinam patris tuiet ne reicias legem matris tuae,</verse>
    <verse label="Prov 1:9">quia diadema gratiae sunt capiti tuo,et torques collo tuo.</verse>
    <verse label="Prov 1:10">Fili mi, si te lactaverint peccatores,ne acquiescas eis.</verse>
    <verse label="Prov 1:11">Si dixerint: " Veni nobiscum, insidiemur sanguini,abscondamus tendiculas contra insontem frustra;</verse>
    <verse label="Prov 1:12">deglutiamus eos sicut infernus viventeset integros quasi descendentes in lacum:</verse>
    <verse label="Prov 1:13">omnem pretiosam substantiam reperiemus,implebimus domos nostras spoliis;</verse>
    <verse label="Prov 1:14">sortem mitte nobiscum,marsupium unum sit omnium nostrum ";</verse>
    <verse label="Prov 1:15">fili mi, ne ambules cum eis,prohibe pedem tuum a semitis eorum.</verse>
    <verse label="Prov 1:16">Pedes enim illorum ad malum curruntet festinant, ut effundant sanguinem.</verse>
    <verse label="Prov 1:17">Frustra autem iacitur rete ante oculos pinnatorum.</verse>
    <verse label="Prov 1:18">Ipsique contra sanguinem suum insidianturet moliuntur fraudes contra animas suas.</verse>
    <verse label="Prov 1:19">Sic semitae omnis ad rapinam intenti:animam ipsius possidentis rapiunt.</verse>
    <verse label="Prov 1:20">Sapientia foris praedicat,in plateis dat vocem suam,</verse>
    <verse label="Prov 1:21">in capite viarum frequentium clamitat,in foribus portarum urbis profert verba sua:</verse>
    <verse label="Prov 1:22">" Usquequo, parvuli, diligitis infantiam,et derisores sibi derisionem cupient,et imprudentes odibunt scientiam?</verse>
    <verse label="Prov 1:23">Convertimini ad correptionem meam;en proferam vobis spiritum meumet ostendam vobis verba mea.</verse>
    <verse label="Prov 1:24">Quia vocavi, et renuistis,extendi manum meam, et non fuit qui aspiceret;</verse>
    <verse label="Prov 1:25">despexistis omne consilium meumet increpationes meas neglexistis.</verse>
    <verse label="Prov 1:26">Ego quoque in interitu vestro rideboet subsannabo, cum terror vobis advenerit,</verse>
    <verse label="Prov 1:27">cum irruerit ut procella terror,et interitus quasi tempestas ingruerit,quando venerit super vos tribulatio et angustia ".</verse>
    <verse label="Prov 1:28">Tunc invocabunt me, et non exaudiam,instanter quaerent me et non invenient me,</verse>
    <verse label="Prov 1:29">eo quod exosam habuerint disciplinamet timorem Domini non elegerint</verse>
    <verse label="Prov 1:30">nec acquieverint consilio meoet despexerint universam correptionem meam.</verse>
    <verse label="Prov 1:31">Comedent igitur fructus viae suaesuisque consiliis saturabuntur.</verse>
    <verse label="Prov 1:32">Aversio parvulorum interficiet eos,et securitas stultorum perdet illos.</verse>
    <verse label="Prov 1:33">Qui autem me audierit, absque terrore requiescetet tranquillus erit timore malorum sublato.</verse>
    <verse label="Prov 2:1">Fili mi, si susceperis sermones meoset mandata mea absconderis penes te,</verse>
    <verse label="Prov 2:2">intendens ad sapientiam aurem tuam,inclinans cor tuum ad cognoscendam prudentiam;</verse>
    <verse label="Prov 2:3">si enim sapientiam invocaveriset dederis vocem tuam prudentiae,</verse>
    <verse label="Prov 2:4">si quaesieris eam quasi pecuniamet sicut thesauros conquisieris illam,</verse>
    <verse label="Prov 2:5">tunc intelleges timorem Dominiet scientiam Dei invenies.</verse>
    <verse label="Prov 2:6">Quia Dominus dat sapientiam,et ex ore eius scientia et prudentia.</verse>
    <verse label="Prov 2:7">Thesaurizabit rectis sollertiamet clipeus erit gradientibus simpliciter</verse>
    <verse label="Prov 2:8">servans semitas iustitiaeet vias sanctorum custodiens.</verse>
    <verse label="Prov 2:9">Tunc intelleges iustitiam et iudiciumet aequitatem et omnem semitam bonam,</verse>
    <verse label="Prov 2:10">quia intrabit sapientia cor tuum,et scientia animae tuae placebit.</verse>
    <verse label="Prov 2:11">Consilium custodiet te,et prudentia servabit te,</verse>
    <verse label="Prov 2:12">ut eruaris a via malaet ab homine, qui perversa loquitur;</verse>
    <verse label="Prov 2:13">qui relinquunt iter rectum,ut ambulent per vias tenebrosas;</verse>
    <verse label="Prov 2:14">qui laetantur, cum malefecerint,et exsultant in rebus pessimis:</verse>
    <verse label="Prov 2:15">quorum viae perversae sunt,et pravi gressus eorum.</verse>
    <verse label="Prov 2:16">Ut eruaris a muliere alienaet ab extranea, quae mollit sermones suos</verse>
    <verse label="Prov 2:17">et relinquit ducem pubertatis suaeet pacti Dei sui oblita est.</verse>
    <verse label="Prov 2:18">Inclinata est enim ad mortem domus eius,et ad inferos semitae ipsius;</verse>
    <verse label="Prov 2:19">omnes, qui ingrediuntur ad eam, non revertenturnec apprehendent semitas vitae.</verse>
    <verse label="Prov 2:20">Ut ambules in via bonorumet calles iustorum custodias:</verse>
    <verse label="Prov 2:21">qui enim recti sunt, habitabunt in terra,et simplices permanebunt in ea;</verse>
    <verse label="Prov 2:22">impii vero de terra perdentur,et, qui inique agunt, auferentur ex ea.</verse>
    <verse label="Prov 3:1">Fili mi, ne obliviscaris legis meae,et praecepta mea cor tuum custodiat;</verse>
    <verse label="Prov 3:2">longitudinem enim dierum et annos vitaeet pacem apponent tibi.</verse>
    <verse label="Prov 3:3">Misericordia et veritas te non deserant;circumda eas gutturi tuoet describe in tabulis cordis tui,</verse>
    <verse label="Prov 3:4">et invenies gratiam et successum bonumcoram Deo et hominibus.</verse>
    <verse label="Prov 3:5">Habe fiduciam in Domino ex toto corde tuoet ne innitaris prudentiae tuae.</verse>
    <verse label="Prov 3:6">In omnibus viis tuis cogita illum,et ipse diriget gressus tuos.</verse>
    <verse label="Prov 3:7">Ne sis sapiens apud temetipsum;time Dominum et recede a malo.</verse>
    <verse label="Prov 3:8">Sanitas quippe erit umbilico tuo,et irrigatio ossibus tuis.</verse>
    <verse label="Prov 3:9">Honora Dominum de tua substantiaet de primitiis omnium frugum tuarum,</verse>
    <verse label="Prov 3:10">et implebuntur horrea tua frumento,et vino torcularia tua redundabunt.</verse>
    <verse label="Prov 3:11">Disciplinam Domini, fili mi, ne abiciasnec asperneris, cum ab eo corriperis:</verse>
    <verse label="Prov 3:12">quem enim diligit, Dominus corripitet quasi pater in filio complacet sibi.</verse>
    <verse label="Prov 3:13">Beatus homo, qui invenit sapientiamet qui affluit prudentia:</verse>
    <verse label="Prov 3:14">melior est acquisitio eius negotiatione argenti,et auro primo fructus eius.</verse>
    <verse label="Prov 3:15">Pretiosior est cunctis gemmis,et omnia pretiosa tua huic non valent comparari;</verse>
    <verse label="Prov 3:16">longitudo dierum in dextera eius,et in sinistra illius divitiae et gloria.</verse>
    <verse label="Prov 3:17">Viae eius viae pulchrae,et omnes semitae illius pacificae.</verse>
    <verse label="Prov 3:18">Lignum vitae est his, qui apprehenderint eam;et, qui tenuerit eam, beatus.</verse>
    <verse label="Prov 3:19">Dominus sapientia fundavit terram,stabilivit caelos prudentia;</verse>
    <verse label="Prov 3:20">sapientia illius eruperunt abyssi,et nubes rorem stillant.</verse>
    <verse label="Prov 3:21">Fili mi, ne effluant haec ab oculis tuis;custodi prudentiam atque consilium,</verse>
    <verse label="Prov 3:22">et erit vita animae tuae,et gratia collo tuo;</verse>
    <verse label="Prov 3:23">tunc ambulabis fiducialiter in via tua,et pes tuus non impinget.</verse>
    <verse label="Prov 3:24">Si dormieris, non timebis;quiesces, et suavis erit somnus tuus.</verse>
    <verse label="Prov 3:25">Ne paveas repentino terroreet irruentem tibi turbinem impiorum, cum venerit.</verse>
    <verse label="Prov 3:26">Dominus enim erit in latere tuoet custodiet pedem tuum, ne capiaris.</verse>
    <verse label="Prov 3:27">Noli prohibere beneficium ab eo, cui debetur,si in potestate manus tuae est, ut facias.</verse>
    <verse label="Prov 3:28">Ne dicas amico tuo: " Vade et revertere,cras dabo tibi ", cum statim possis dare.</verse>
    <verse label="Prov 3:29">Ne moliaris amico tuo malum,cum ille apud te sedeat cum fiducia.</verse>
    <verse label="Prov 3:30">Ne contendas adversus hominem frustra,cum ipse tibi nihil mali fecerit.</verse>
    <verse label="Prov 3:31">Ne aemuleris hominem iniustumnec imiteris omnes vias eius,</verse>
    <verse label="Prov 3:32">quia abominatio Domini est omnis pravus,et cum simplicibus societas eius.</verse>
    <verse label="Prov 3:33">Maledictio a Domino in domo impii,habitacula autem iustorum benedicentur.</verse>
    <verse label="Prov 3:34">Ipse deludet illusoreset mansuetis dabit gratiam;</verse>
    <verse label="Prov 3:35">gloriam sapientes possidebunt,stultorum exaltatio ignominia.</verse>
    <verse label="Prov 4:1">Audite, filii, disciplinam patriset attendite, ut sciatis prudentiam;</verse>
    <verse label="Prov 4:2">quoniam doctrinam bonam tribuam vobis,legem meam ne derelinquatis.</verse>
    <verse label="Prov 4:3">Nam et ego filius fui patris mei,tenellus et unigenitus coram matre mea;</verse>
    <verse label="Prov 4:4">et docebat me atque dicebat: Suscipiat verba mea cor tuum,custodi praecepta mea et vives.</verse>
    <verse label="Prov 4:5">Posside sapientiam, posside prudentiam,ne obliviscaris neque declines a verbis oris mei.</verse>
    <verse label="Prov 4:6">Ne dimittas eam, et custodiet te,dilige eam, et servabit te.</verse>
    <verse label="Prov 4:7">Principium sapientiae: posside sapientiamet in omni possessione tua acquire prudentiam.</verse>
    <verse label="Prov 4:8">Arripe illam, et exaltabit te,glorificaberis ab ea, cum eam fueris amplexatus.</verse>
    <verse label="Prov 4:9">Dabit capiti tuo diadema gratiae,et corona inclita proteget te ".</verse>
    <verse label="Prov 4:10">Audi, fili mi, et suscipe verba mea,ut multiplicentur tibi anni vitae.</verse>
    <verse label="Prov 4:11">Viam sapientiae monstravi tibi;duxi te per semitas aequitatis,</verse>
    <verse label="Prov 4:12">quas cum ingressus fueris, non arctabuntur gressus tui,et currens non habebis offendiculum.</verse>
    <verse label="Prov 4:13">Tene disciplinam nec laxes;custodi illam, quia ipsa est vita tua.</verse>
    <verse label="Prov 4:14">Ne ingrediaris in semitas impiorumnec procedas in malorum via.</verse>
    <verse label="Prov 4:15">Fuge ab ea nec transeas per illam;declina et desere eam.</verse>
    <verse label="Prov 4:16">Non enim dormiunt, nisi malefecerint,et rapitur somnus ab eis, nisi supplantaverint.</verse>
    <verse label="Prov 4:17">Comedunt enim panem impietatiset vinum iniquitatis bibunt.</verse>
    <verse label="Prov 4:18">Iustorum autem semita quasi lux splendensprocedit et crescit usque ad perfectam diem.</verse>
    <verse label="Prov 4:19">Via impiorum tenebrosa;nesciunt, ubi corruant.</verse>
    <verse label="Prov 4:20">Fili mi, ausculta sermones meoset ad eloquia mea inclina aurem tuam;</verse>
    <verse label="Prov 4:21">ne recedant ab oculis tuis,custodi ea in medio cordis tui:</verse>
    <verse label="Prov 4:22">vita enim sunt invenientibus ea,et universae carni sanitas.</verse>
    <verse label="Prov 4:23">Omni custodia serva cor tuum,quia ex ipso vita procedit.</verse>
    <verse label="Prov 4:24">Remove a te os pravum,et detrahentia labia sint procul a te.</verse>
    <verse label="Prov 4:25">Oculi tui recta videant,et palpebrae tuae dirigantur coram te.</verse>
    <verse label="Prov 4:26">Observa semitam pedum tuorum,et omnes viae tuae stabilientur.</verse>
    <verse label="Prov 4:27">Ne declines ad dexteram neque ad sinistram,averte pedem tuum a malo.</verse>
    <verse label="Prov 5:1">Fili mi, attende ad sapientiam meam,et prudentiae meae inclina aurem tuam,</verse>
    <verse label="Prov 5:2">ut custodias cogitationes,et disciplinam labia tua conservent.</verse>
    <verse label="Prov 5:3">Favum enim stillant labia meretricis,et nitidius oleo guttur eius;</verse>
    <verse label="Prov 5:4">novissima autem illius amara quasi absinthiumet acuta quasi gladius biceps.</verse>
    <verse label="Prov 5:5">Pedes eius descendunt in mortem,et ad inferos gressus illius tendunt;</verse>
    <verse label="Prov 5:6">cum non observet semitam vitae,vagi sunt gressus eius, et ipsa nescit.</verse>
    <verse label="Prov 5:7">Nunc ergo, fili mi, audi meet ne recedas a verbis oris mei.</verse>
    <verse label="Prov 5:8">Longe fac ab ea viam tuamet ne appropinques foribus domus eius.</verse>
    <verse label="Prov 5:9">Ne des alienis honorem tuumet annos tuos crudeli,</verse>
    <verse label="Prov 5:10">ne forte impleantur extranei viribus tuis,et labores tui sint in domo aliena,</verse>
    <verse label="Prov 5:11">et gemas in novissimis,quando consumpseris carnes tuas et corpus tuum</verse>
    <verse label="Prov 5:12">et dicas: " Cur detestatus sum disciplinam,et increpationes renuit cor meum,</verse>
    <verse label="Prov 5:13">nec audivi vocem docentium meet magistris non inclinavi aurem meam?</verse>
    <verse label="Prov 5:14">Paene fui in omni malo,in medio ecclesiae et synagogae ".</verse>
    <verse label="Prov 5:15">Bibe aquam de cisterna tuaet fluenta putei tui,</verse>
    <verse label="Prov 5:16">ne deriventur fontes tui foras,et in plateis rivi aquarum;</verse>
    <verse label="Prov 5:17">habeto eas solus,nec sint alieni participes tui.</verse>
    <verse label="Prov 5:18">Sit vena tua benedicta,et laetare cum muliere adulescentiae tuae;</verse>
    <verse label="Prov 5:19">cerva carissima et gratissimus hinnulus,blanditiae eius inebrient te in omni tempore,in amore eius delectare iugiter.</verse>
    <verse label="Prov 5:20">Quare seduceris, fili mi, ab alienaet foveris in sinu extraneae?</verse>
    <verse label="Prov 5:21">Quoniam ante Dominum viae hominis,et omnes gressus eius considerat.</verse>
    <verse label="Prov 5:22">Iniquitates suae capient impium,et funibus peccatorum suorum constringetur.</verse>
    <verse label="Prov 5:23">Ipse morietur, quia non habuit disciplinam,et in multitudine stultitiae suae decipietur.</verse>
    <verse label="Prov 6:1">Fili mi, si spoponderis pro amico tuo,defixisti apud extraneum manum tuam;</verse>
    <verse label="Prov 6:2">illaqueatus es verbis oris tuiet captus propriis sermonibus.</verse>
    <verse label="Prov 6:3">Fac ergo, quod dico, fili mi, et temetipsum libera,quia incidisti in manum proximi tui;discurre, prosternere, insta amico tuo.</verse>
    <verse label="Prov 6:4">Ne dederis somnum oculis tuisnec palpebris tuis dormitationem.</verse>
    <verse label="Prov 6:5">Eruere quasi dammula de rete,et quasi avis de manu aucupis.</verse>
    <verse label="Prov 6:6">Vade ad formicam, o piger,et considera vias eius et disce sapientiam.</verse>
    <verse label="Prov 6:7">Quae, cum non habeat ducemnec praeceptorem nec principem,</verse>
    <verse label="Prov 6:8">parat in aestate cibum sibiet congregat in messe, quod comedat.</verse>
    <verse label="Prov 6:9">Usquequo, piger, dormies?Quando consurges e somno tuo?</verse>
    <verse label="Prov 6:10">Paululum dormis, paululum dormitas,paululum conseres manus, ut dormias;</verse>
    <verse label="Prov 6:11">et veniet tibi quasi viator egestas,et pauperies quasi vir armatus.</verse>
    <verse label="Prov 6:12">Homo iniquus, vir inutilis,graditur ore perverso;</verse>
    <verse label="Prov 6:13">annuit oculis, terit pede,digito loquitur.</verse>
    <verse label="Prov 6:14">Prava in corde suo machinatur,malum in omni tempore, iurgia seminat.</verse>
    <verse label="Prov 6:15">Ideo extemplo veniet perditio sua,et subito conteretur nec habebit medicinam.</verse>
    <verse label="Prov 6:16">Sex sunt, quae odit Dominus,et septem detestatur anima eius:</verse>
    <verse label="Prov 6:17">oculos sublimes, linguam mendacem,manus effundentes innoxium sanguinem,</verse>
    <verse label="Prov 6:18">cor machinans cogitationes pravas,pedes veloces ad currendum in malum,</verse>
    <verse label="Prov 6:19">proferentem mendacia, testem fallacemet eum, qui seminat inter fratres discordias.</verse>
    <verse label="Prov 6:20">Conserva, fili mi, praecepta patris tuiet ne reicias legem matris tuae;</verse>
    <verse label="Prov 6:21">liga ea in corde tuo iugiteret circumda gutturi tuo.</verse>
    <verse label="Prov 6:22">Cum ambulaveris, dirigent te,cum dormieris, custodient teet, cum evigilaveris, colloquentur tecum.</verse>
    <verse label="Prov 6:23">Quia mandatum lucerna est, et lex lux,et via vitae increpatio disciplinae,</verse>
    <verse label="Prov 6:24">ut custodiant te a muliere malaet a blanda lingua extraneae;</verse>
    <verse label="Prov 6:25">non concupiscat pulchritudinem eius cor tuum,nec capiaris nutibus illius:</verse>
    <verse label="Prov 6:26">pretium enim scorti vix est torta panis,mulier autem viri pretiosam animam capit.</verse>
    <verse label="Prov 6:27">Numquid potest homo abscondere ignem in sinu suo,et vestimenta illius non ardebunt?</verse>
    <verse label="Prov 6:28">Aut ambulare super prunas,et non comburentur plantae eius?</verse>
    <verse label="Prov 6:29">Sic qui ingreditur ad mulierem proximi sui;non erit mundus, quicumque tetigerit eam.</verse>
    <verse label="Prov 6:30">Non contemptui erit fur, cum furatus fuerit,ut esurientem impleat animam.</verse>
    <verse label="Prov 6:31">Deprehensus quoque reddet septuplumet omnem substantiam domus suae tradet.</verse>
    <verse label="Prov 6:32">Qui autem adulter est cum muliere, vecors est;perdet animam suam, qui hoc fecerit.</verse>
    <verse label="Prov 6:33">Plagam et ignominiam congregat sibi,et opprobrium illius non delebitur.</verse>
    <verse label="Prov 6:34">Quia zelus est furor viri,et non parcet in die vindictae</verse>
    <verse label="Prov 6:35">nec accipiet personam tuam in piaculumnec suscipiet dona plurima.</verse>
    <verse label="Prov 7:1">Fili mi, custodi sermones meoset praecepta mea reconde tibi.</verse>
    <verse label="Prov 7:2">Serva mandata mea et vives,et legem meam quasi pupillam oculi tui.</verse>
    <verse label="Prov 7:3">Liga ea in digitis tuis,scribe illa in tabulis cordis tui.</verse>
    <verse label="Prov 7:4">Dic sapientiae: " Soror mea es "et prudentiam voca Amicam,</verse>
    <verse label="Prov 7:5">ut custodiat te a muliere extraneaet ab aliena, quae verba sua dulcia facit.</verse>
    <verse label="Prov 7:6">De fenestra enim domus meaeper cancellos prospexi</verse>
    <verse label="Prov 7:7">et video inter parvulos;considero inter filios vecordem iuvenem,</verse>
    <verse label="Prov 7:8">qui transit per plateam iuxta angulumet prope viam domus illius graditur</verse>
    <verse label="Prov 7:9">in obscuro advesperascente die,in mediis tenebris et caligine.</verse>
    <verse label="Prov 7:10">Et ecce, occurrit illi mulier ornatu meretricio,cauta corde, garrula et rebellans,</verse>
    <verse label="Prov 7:11">quietis impatiensnec valens in domo consistere pedibus suis:</verse>
    <verse label="Prov 7:12">nunc foris, nunc in plateiset iuxta angulos insidians.</verse>
    <verse label="Prov 7:13">Apprehensumque deosculatur iuvenemet procaci vultu blanditur dicens:</verse>
    <verse label="Prov 7:14">" Victimas pro salute vovi,hodie reddidi vota mea;</verse>
    <verse label="Prov 7:15">idcirco egressa sum in occursum tuumdesiderans te videre et repperi.</verse>
    <verse label="Prov 7:16">Stragulatis vestibus lectulum meum stravi,linteis pictis ex Aegypto;</verse>
    <verse label="Prov 7:17">aspersi cubile meum myrrhaet aloe et cinnamomo.</verse>
    <verse label="Prov 7:18">Veni, inebriemur voluptatibus,usque mane fruamur amoribus.</verse>
    <verse label="Prov 7:19">Non est enim vir in domo sua;abiit via longissima,</verse>
    <verse label="Prov 7:20">sacculum pecuniae secum tulit,in die plenae lunae reversurus est in domum suam ".</verse>
    <verse label="Prov 7:21">Irretivit eum multis sermonibuset blanditiis labiorum protraxit illum.</verse>
    <verse label="Prov 7:22">Stultus eam sequitur quasi bos ductus ad victimam,sicut irretitur vinculo cervus,</verse>
    <verse label="Prov 7:23">donec transfigat sagitta iecur eius;velut si avis festinet ad laqueumet nescit quod de periculo animae illius agitur.</verse>
    <verse label="Prov 7:24">Nunc ergo, fili mi, audi meet attende verbis oris mei.</verse>
    <verse label="Prov 7:25">Ne abstrahatur in viis illius mens tua,neque decipiaris semitis eius.</verse>
    <verse label="Prov 7:26">Multos enim vulneratos deiecit,et fortissimi quique interfecti sunt ab ea:</verse>
    <verse label="Prov 7:27">viae inferi domus eiuspenetrantes in interiora mortis.</verse>
    <verse label="Prov 8:1">Numquid non sapientia clamitat,et prudentia dat vocem suam?</verse>
    <verse label="Prov 8:2">In summis verticibussupra viam in mediis semitis stans,</verse>
    <verse label="Prov 8:3">iuxta portas ad introitum civitatis,in ipsis foribus conclamat:</verse>
    <verse label="Prov 8:4">" O viri, ad vos clamito,et vox mea ad filios hominum.</verse>
    <verse label="Prov 8:5">Intellegite, parvuli, astutiam;et insipientes, animadvertite.</verse>
    <verse label="Prov 8:6">Audite, quoniam de rebus magnis locutura sum,et aperientur labia mea, ut recta praedicent.</verse>
    <verse label="Prov 8:7">Veritatem meditabitur guttur meum,et labia mea detestabuntur impium.</verse>
    <verse label="Prov 8:8">Iusti sunt omnes sermones oris mei,non est in eis pravum quid neque perversum;</verse>
    <verse label="Prov 8:9">omnes recti sunt intellegentibuset aequi invenientibus scientiam.</verse>
    <verse label="Prov 8:10">Accipitc disciplinam meam et non pecuniam,doctrinam magis quam aurum electum.</verse>
    <verse label="Prov 8:11">Melior est enim sapientia gemmis,et omne desiderabile ei non potest comparari ".</verse>
    <verse label="Prov 8:12">Ego sapientia habito cum prudentiaet artem excogitandi invenio.</verse>
    <verse label="Prov 8:13">Timor Domini odisse malum;arrogantiam et superbiam et viam pravamet os bilingue detestor.</verse>
    <verse label="Prov 8:14">Meum est consilium et prudentia,mea est intellegentia, mea est fortitudo.</verse>
    <verse label="Prov 8:15">Per me reges regnant,et principes iusta decernunt;</verse>
    <verse label="Prov 8:16">per me duces imperant,et potentes decernunt iustitiam.</verse>
    <verse label="Prov 8:17">Ego diligentes me diligo;et, qui mane vigilant ad me, invenient me.</verse>
    <verse label="Prov 8:18">Mecum sunt divitiae et gloria,opes superbae et iustitia.</verse>
    <verse label="Prov 8:19">Melior est enim fructus meus auro et obryzo,et genimina mea argento electo.</verse>
    <verse label="Prov 8:20">In viis iustitiae ambulo,in medio semitarum iudicii,</verse>
    <verse label="Prov 8:21">ut ditem diligentes meet thesauros eorum repleam.</verse>
    <verse label="Prov 8:22">Dominus possedit me in initio viarum suarum,antequam quidquam faceret a principio;</verse>
    <verse label="Prov 8:23">ab aeterno ordinata sumet ex antiquis, antequam terra fieret.</verse>
    <verse label="Prov 8:24">Nondum erant abyssi, et ego iam concepta eram,necdum fontes graves aquis,</verse>
    <verse label="Prov 8:25">priusquam montes demergerentur,ante colles ego parturiebar.</verse>
    <verse label="Prov 8:26">Adhuc terram non fecerat et camposet initium glebae orbis terrae.</verse>
    <verse label="Prov 8:27">Quando praeparabat caelos, aderam,quando certa lege et gyro vallabat abyssos,</verse>
    <verse label="Prov 8:28">quando nubes firmabat sursum,et praevaluerunt fontes abyssi,</verse>
    <verse label="Prov 8:29">quando circumdabat mari terminum suumet aquis, ne transirent fines suos,quando iecit fundamenta terrae,</verse>
    <verse label="Prov 8:30">cum eo eram ut artifex:delectatio eius per singulos dies,ludens coram eo omni tempore,</verse>
    <verse label="Prov 8:31">ludens in orbe terrarum,et deliciae meae esse cum filiis hominum.</verse>
    <verse label="Prov 8:32">Nunc ergo, filii, audite me:beati, qui custodiunt vias meas;</verse>
    <verse label="Prov 8:33">audite disciplinam et estote sapienteset nolite abicere eam.</verse>
    <verse label="Prov 8:34">Beatus homo, qui audit meet qui vigilat ad fores meas cotidieet observat ad postes ostii mei.</verse>
    <verse label="Prov 8:35">Qui me invenerit, inveniet vitamet hauriet delicias a Domino.</verse>
    <verse label="Prov 8:36">Qui autem in me peccaverit, laedet animam suam:omnes, qui me oderunt, diligunt mortem.</verse>
    <verse label="Prov 9:1">Sapientia aedificavit sibi domum,excidit columnas septem;</verse>
    <verse label="Prov 9:2">immolavit victimas suas, miscuit vinumet proposuit mensam suam.</verse>
    <verse label="Prov 9:3">Misit ancillas suas, ut vocarentad arcem et ad excelsa civitatis:</verse>
    <verse label="Prov 9:4">" Si quis est parvulus, veniat ad me ".Et vecordi locuta est:</verse>
    <verse label="Prov 9:5">" Venite, comedite panem meumet bibite vinum, quod miscui vobis;</verse>
    <verse label="Prov 9:6">relinquite infantiam et viviteet ambulate per vias prudentiae ".</verse>
    <verse label="Prov 9:7">Qui erudit derisorem, ipse iniuriam sibi facit;et, qui arguit impium, sibi maculam generat.</verse>
    <verse label="Prov 9:8">Noli arguere derisorem, ne oderit te;argue sapientem, et diliget te.</verse>
    <verse label="Prov 9:9">Da sapienti, et sapientior fiet;doce iustum, et addet doctrinam.</verse>
    <verse label="Prov 9:10">Principium sapientiae timor Domini,et scientia Sancti est prudentia.</verse>
    <verse label="Prov 9:11">Per me enim multiplicabuntur dies tui,et addentur tibi anni vitae.</verse>
    <verse label="Prov 9:12">Si sapiens fueris, tibimetipsi eris;si autem illusor, solus portabis malum.</verse>
    <verse label="Prov 9:13">Mulier stulta est clamosa,fatua et nihil sciens;</verse>
    <verse label="Prov 9:14">sedit in foribus domus suaesuper sellam in excelsis urbis,</verse>
    <verse label="Prov 9:15">ut vocaret transeuntes per viamet pergentes itinere suo:</verse>
    <verse label="Prov 9:16">" Qui est parvulus, declinet ad me ".Et vecordi locuta est:</verse>
    <verse label="Prov 9:17">" Aquae furtivae dulciores sunt,et panis in abscondito suavior ".</verse>
    <verse label="Prov 9:18">Et ignoravit quod ibi sint umbrae,et in profundis inferni convivae eius.</verse>
    <verse label="Prov 10:1">Parabolae Salomonis.Filius sapiens laetificat pa trem,filius vero stultus maestitia est matris suae.</verse>
    <verse label="Prov 10:2">Nil proderunt thesauri impietatis,iustitia vero liberabit a morte.</verse>
    <verse label="Prov 10:3">Non affliget Dominus fame animam iustiet cupiditatem impiorum subvertet.</verse>
    <verse label="Prov 10:4">Egestatem operata est manus remissa,manus autem fortium divitias parat.</verse>
    <verse label="Prov 10:5">Qui congregat in messe, filius sapiens est;qui autem stertit aestate, filius confusionis.</verse>
    <verse label="Prov 10:6">Benedictiones Domini super caput iusti,os autem impiorum operit violentiam.</verse>
    <verse label="Prov 10:7">Memoria iusti in benedictione erit,et nomen impiorum putrescet.</verse>
    <verse label="Prov 10:8">Sapiens corde praecepta suscipit,et stultus labiis corruet.</verse>
    <verse label="Prov 10:9">Qui ambulat simpliciter, ambulat confidenter;qui autem depravat vias suas, manifestus erit.</verse>
    <verse label="Prov 10:10">Qui annuit oculo, dabit dolorem,et stultus labiis corruet.</verse>
    <verse label="Prov 10:11">Vena vitae os iusti,et os impiorum operit violentiam.</verse>
    <verse label="Prov 10:12">Odium suscitat rixas,et universa delicta operit caritas.</verse>
    <verse label="Prov 10:13">In labiis sapientis invenitur sapientia,et virga in dorso eius, qui indiget corde.</verse>
    <verse label="Prov 10:14">Sapientes recondunt scientiam,os autem stulti ruinae proximum est.</verse>
    <verse label="Prov 10:15">Substantia divitis urbs fortitudinis eius,ruina pauperum egestas eorum.</verse>
    <verse label="Prov 10:16">Opus iusti ad vitam,fructus autem impii ad peccatum.</verse>
    <verse label="Prov 10:17">Graditur ad vitam, qui custodit disciplinam;qui autem increpationes relinquit, errat.</verse>
    <verse label="Prov 10:18">Abscondunt odium labia mendacia;qui profert contumeliam, insipiens est.</verse>
    <verse label="Prov 10:19">In multiloquio non deerit peccatum;qui autem moderatur labia sua, prudentissimus est.</verse>
    <verse label="Prov 10:20">Argentum electum lingua iusti,cor autem impiorum pro nihilo.</verse>
    <verse label="Prov 10:21">Labia iusti erudiunt plurimos;qui autem indocti sunt, in cordis egestate morientur.</verse>
    <verse label="Prov 10:22">Benedictio Domini divites facit,nec addet ei labor quidquam.</verse>
    <verse label="Prov 10:23">Quasi per risum stultus operatur scelus,sapientia autem est viro prudentiae.</verse>
    <verse label="Prov 10:24">Quod timet impius, veniet super eum;desiderium suum iustis dabitur.</verse>
    <verse label="Prov 10:25">Quasi tempestas transiens non erit impius,iustus autem quasi fundamentum sempiternum.</verse>
    <verse label="Prov 10:26">Sicut acetum dentibus et fumus oculis,sic piger his, qui miserunt eum.</verse>
    <verse label="Prov 10:27">Timor Domini apponet dies,et anni impiorum breviabuntur.</verse>
    <verse label="Prov 10:28">Exspectatio iustorum laetitia,spes autem impiorum peribit.</verse>
    <verse label="Prov 10:29">Fortitudo simplici via Dominiet ruina his, qui operantur malum.</verse>
    <verse label="Prov 10:30">Iustus in aeternum non commovebitur,impii autem non habitabunt super terram.</verse>
    <verse label="Prov 10:31">Os iusti germinabit sapientiam,lingua prava abscindetur.</verse>
    <verse label="Prov 10:32">Labia iusti considerant placita,et os impiorum perversa.</verse>
    <verse label="Prov 11:1">Statera dolosa abominatio est apud Dominum,et pondus aequum voluntas eius.</verse>
    <verse label="Prov 11:2">Venit superbia, veniet et contumelia;apud humiles autem sapientia.</verse>
    <verse label="Prov 11:3">Simplicitas iustorum diriget eos,et supplantatio perversorum vastabit illos.</verse>
    <verse label="Prov 11:4">Non proderunt divitiae in die ultionis,iustitia autem liberabit a morte.</verse>
    <verse label="Prov 11:5">Iustitia simplicis diriget viam eius,et in impietate sua corruet impius.</verse>
    <verse label="Prov 11:6">Iustitia rectorum liberabit eos,et in insidiis suis capientur iniqui.</verse>
    <verse label="Prov 11:7">Mortuo homine impio, nulla erit ultra spes;et exspectatio divitiarum peribit.</verse>
    <verse label="Prov 11:8">Iustus de angustia liberatus est,et tradetur impius pro eo.</verse>
    <verse label="Prov 11:9">Simulator ore decipit amicum suum,iusti autem liberabuntur scientia.</verse>
    <verse label="Prov 11:10">In bonis iustorum exsultabit civitas,et in perditione impiorum erit laudatio.</verse>
    <verse label="Prov 11:11">Benedictione iustorum exaltabitur civitaset ore impiorum subvertetur.</verse>
    <verse label="Prov 11:12">Qui despicit amicum suum, indigens corde est,vir autem prudens tacebit.</verse>
    <verse label="Prov 11:13">Qui ambulat susurrans, revelat arcana;qui autem fidelis est animi, celat commissum.</verse>
    <verse label="Prov 11:14">Ubi non adsunt dispositiones, populus corruet;salus autem, ubi multa consilia.</verse>
    <verse label="Prov 11:15">Affligetur malo, qui fidem facit pro extraneo;qui autem odit sponsores, securus erit.</verse>
    <verse label="Prov 11:16">Mulier gratiosa inveniet gloriam,et robusti habebunt divitias.</verse>
    <verse label="Prov 11:17">Benefacit animae suae vir misericors;qui autem crudelis est, carnem suam affligit.</verse>
    <verse label="Prov 11:18">Impius facit opus fallax,seminanti autem iustitiam merces fidelis.</verse>
    <verse label="Prov 11:19">Firmus in iustitia praeparat vitam,et sectator malorum mortem.</verse>
    <verse label="Prov 11:20">Abominabile Domino cor pravum,et voluntas eius in iis, qui simpliciter ambulant.</verse>
    <verse label="Prov 11:21">Manus in manu, non erit impunitus malus,semen autem iustorum salvabitur.</verse>
    <verse label="Prov 11:22">Circulus aureus in naribus suismulier pulchra et fatua.</verse>
    <verse label="Prov 11:23">Desiderium iustorum omne bonum est,praestolatio impiorum furor.</verse>
    <verse label="Prov 11:24">Alii dividunt propria et ditiores fiunt,alii parciores iusto semper in egestate sunt.</verse>
    <verse label="Prov 11:25">Anima, quae benedicit, impinguabitur;et, qui inebriat, ipse quoque inebriatur.</verse>
    <verse label="Prov 11:26">Qui abscondit frumenta, maledicetur in populis,benedictio autem super caput vendentium.</verse>
    <verse label="Prov 11:27">Qui instanter quaerit bonum, quaerit beneplacitum;qui autem investigator malorum est, haec advenient ei.</verse>
    <verse label="Prov 11:28">Qui confidit in divitiis suis, corruet,iusti autem quasi virens folium germinabunt.</verse>
    <verse label="Prov 11:29">Qui conturbat domum suam, possidebit ventos;et, qui stultus est, serviet sapienti.</verse>
    <verse label="Prov 11:30">Fructus iusti lignum vitae;et suscipit animas, qui sapiens est.</verse>
    <verse label="Prov 11:31">Si iustus in terra rependitur,quanto magis impius et peccator.</verse>
    <verse label="Prov 12:1">Qui diligit disciplinam, diligit scientiam;qui autem odit increpationes, insipiens est.</verse>
    <verse label="Prov 12:2">Qui bonus est, hauriet gratiam a Domino,virum autem versutum ipse condemnabit.</verse>
    <verse label="Prov 12:3">Non roborabitur homo ex impietate,et radix iustorum non commovebitur.</verse>
    <verse label="Prov 12:4">Mulier diligens corona est viro suo,et quasi putredo in ossibus eius, quae est inhonesta.</verse>
    <verse label="Prov 12:5">Cogitationes iustorum iudicia,et consilia impiorum fraudulentia.</verse>
    <verse label="Prov 12:6">Verba impiorum insidiantur sanguini,os iustorum liberabit eos.</verse>
    <verse label="Prov 12:7">Subvertuntur impii et iam non sunt,domus autem iustorum permanebit.</verse>
    <verse label="Prov 12:8">Ad doctrinam suam laudabitur vir;qui autem perversus corde est, patebit contemptui.</verse>
    <verse label="Prov 12:9">Melior est pauper, qui ministrat sibi,quam gloriosus et indigens pane.</verse>
    <verse label="Prov 12:10">Curat iustus iumentorum suorum animas,viscera autem impiorum crudelia.</verse>
    <verse label="Prov 12:11">Qui operatur terram suam, satiabitur panibus;qui autem sectatur vana, vecors est.</verse>
    <verse label="Prov 12:12">Desiderat impius laqueum pessimorum,radix autem iustorum proficiet.</verse>
    <verse label="Prov 12:13">Propter peccata labiorum irretitur malus,effugiet autem iustus de angustia.</verse>
    <verse label="Prov 12:14">De fructu oris sui unusquisque replebitur bonis,et iuxta opera manuum suarum retribuetur ei.</verse>
    <verse label="Prov 12:15">Via stulti recta in oculis eius;qui autem sapiens est, audit consilia.</verse>
    <verse label="Prov 12:16">Fatuus statim indicat iram suam,dissimulat autem iniuriam callidus.</verse>
    <verse label="Prov 12:17">Qui spirat veritatem, index iustitiae est,testis autem mendax, fraudulentiae.</verse>
    <verse label="Prov 12:18">Est qui temere loquitur et quasi gladio pungit,lingua autem sapientium sanitas est.</verse>
    <verse label="Prov 12:19">Labium veritatis firmum erit in perpetuum,ad momentum autem lingua mendacii.</verse>
    <verse label="Prov 12:20">Dolus in corde cogitantium mala;qui autem pacis ineunt consilia, sequitur eos gaudium.</verse>
    <verse label="Prov 12:21">Nulla calamitas obveniet iusto,impii autem replebuntur malo.</verse>
    <verse label="Prov 12:22">Abominatio est Domino labia mendacia,qui autem fideliter agunt, placent ei.</verse>
    <verse label="Prov 12:23">Homo versutus celat scientiam,et cor insipientium provocat stultitiam.</verse>
    <verse label="Prov 12:24">Manus fortium dominabitur,quae autem remissa est, tributis serviet.</verse>
    <verse label="Prov 12:25">Maeror in corde viri humiliabit illum,et sermo bonus laetificabit eum.</verse>
    <verse label="Prov 12:26">In rectum ducit amicum iustus,iter autem impiorum decipiet eos.</verse>
    <verse label="Prov 12:27">Non assabit ignavia praedam suam,sed substantia pretiosa erit viro industrio.</verse>
    <verse label="Prov 12:28">In semita iustitiae vita,est autem etiam iter apertum ad mortem.</verse>
    <verse label="Prov 13:1">Filius sapiens disciplina patris;qui autem illusor est, non audit, cum arguitur.</verse>
    <verse label="Prov 13:2">De fructu oris sui homo satiabitur bonis,anima autem praevaricatorum violentia.</verse>
    <verse label="Prov 13:3">Qui custodit os suum, custodit animam suam;qui autem incautus est eloquio, ruina est ei.</verse>
    <verse label="Prov 13:4">Vult et non habet piger,anima autem operantium impinguabitur.</verse>
    <verse label="Prov 13:5">Verbum mendax iustus detestabitur,impius autem confundit et dehonestat.</verse>
    <verse label="Prov 13:6">Iustitia custodit innocentem in via,impietas autem peccatorem supplantat.</verse>
    <verse label="Prov 13:7">Est qui quasi dives habetur, cum nihil habeat;et est qui quasi pauper, cum in multis divitiis sit.</verse>
    <verse label="Prov 13:8">Redemptio animae viri divitiae suae;qui autem pauper est, increpationem non sustinet.</verse>
    <verse label="Prov 13:9">Lux iustorum laetificat,lucerna autem impiorum exstinguetur.</verse>
    <verse label="Prov 13:10">Inter superbos tantum iurgia sunt,et apud humiles sapientia.</verse>
    <verse label="Prov 13:11">Substantia festinata minuetur;qui autem colligit manu, multiplicat.</verse>
    <verse label="Prov 13:12">Spes, quae differtur, affligit animam,lignum vitae desiderium veniens.</verse>
    <verse label="Prov 13:13">Qui contemnit verbum, ipse se obligat;qui autem timet praeceptum, retribuetur ei.</verse>
    <verse label="Prov 13:14">Lex sapientis fons vitae,ut declinet a laqueis mortis.</verse>
    <verse label="Prov 13:15">Intellegentia bona dabit gratiam,in itinere infidelium vorago.</verse>
    <verse label="Prov 13:16">Omnis astutus agit cum consilio;qui autem fatuus est, aperit stultitiam.</verse>
    <verse label="Prov 13:17">Nuntius impius cadet in malum,legatus autem fidelis sanitas.</verse>
    <verse label="Prov 13:18">Egestas et ignominia ei, qui deserit disciplinam;qui autem acquiescit arguenti, glorificabitur.</verse>
    <verse label="Prov 13:19">Desiderium, si compleatur, delectat animam;detestantur stulti fugere mala.</verse>
    <verse label="Prov 13:20">Qui cum sapientibus graditur, sapiens erit;amicus stultorum malus efficietur.</verse>
    <verse label="Prov 13:21">Peccatores persequitur malum,et iustis retribuentur bona.</verse>
    <verse label="Prov 13:22">Bonus relinquit heredes filios et nepotes;et custoditur iusto substantia peccatoris.</verse>
    <verse label="Prov 13:23">Multi cibi in novalibus pauperum,et est qui perit, deficiente iudicio.</verse>
    <verse label="Prov 13:24">Qui parcit virgae, odit filium suum;qui autem diligit illum, instanter erudit.</verse>
    <verse label="Prov 13:25">Iustus comedit et replet animam suam,venter autem impiorum insaturabilis.</verse>
    <verse label="Prov 14:1">Sapientia mulierum aedificat domum suam,insipientia eam manibus destruet.</verse>
    <verse label="Prov 14:2">Ambulans recto itinere timet Deum;despicit illum, qui infami graditur via.</verse>
    <verse label="Prov 14:3">In ore stulti virga superbiae,labia autem sapientium custodiunt eos.</verse>
    <verse label="Prov 14:4">Ubi non sunt boves, praesepe vacuum est;plurimae autem segetes in fortitudine bovis.</verse>
    <verse label="Prov 14:5">Testis fidelis non mentitur,profert autem mendacium dolosus testis.</verse>
    <verse label="Prov 14:6">Quaerit derisor sapientiam et non invenit;doctrina prudentibus facilis.</verse>
    <verse label="Prov 14:7">Cede coram viro stulto,quia nescies labia prudentiae.</verse>
    <verse label="Prov 14:8">Sapientia callidi est intellegere viam suam,et imprudentia stultorum errans.</verse>
    <verse label="Prov 14:9">Stulti parvipendent peccatum,et inter iustos morabitur gratia.</verse>
    <verse label="Prov 14:10">Cor novit amaritudinem animae suae,in gaudio eius non miscebitur extraneus.</verse>
    <verse label="Prov 14:11">Domus impiorum delebitur,tabernacula vero iustorum germinabunt.</verse>
    <verse label="Prov 14:12">Est via, quae videtur homini recta,novissima autem eius deducunt ad mortem.</verse>
    <verse label="Prov 14:13">Etiam in risu cor dolore miscebitur,et extrema gaudii luctus occupat.</verse>
    <verse label="Prov 14:14">Viis suis replebitur stultus,et super eum erit vir bonus.</verse>
    <verse label="Prov 14:15">Simplex credit omni verbo,astutus considerat gressus suos.</verse>
    <verse label="Prov 14:16">Sapiens timet et declinat a malo,stultus transilit et confidit.</verse>
    <verse label="Prov 14:17">Impatiens operabitur stultitiam,et vir versutus odiosus est.</verse>
    <verse label="Prov 14:18">Possidebunt simplices stultitiam,et astuti coronabuntur scientia.</verse>
    <verse label="Prov 14:19">Procumbunt mali ante bonos,et impii ante portas iustorum.</verse>
    <verse label="Prov 14:20">Etiam proximo suo pauper odiosus erit,amici vero divitum multi.</verse>
    <verse label="Prov 14:21">Qui despicit proximum suum, peccat;qui autem miseretur pauperis, beatus erit.</verse>
    <verse label="Prov 14:22">Nonne errant, qui operantur malum?Misericordia et veritas iis, qui praeparant bona.</verse>
    <verse label="Prov 14:23">In omni labore erit abundantia;verbum autem labiorum tendit tantummodo ad egestatem.</verse>
    <verse label="Prov 14:24">Corona sapientium divitiae eorum,fatuitas stultorum fatuitas est.</verse>
    <verse label="Prov 14:25">Liberat animas testis fidelis,et profert mendacia versipellis.</verse>
    <verse label="Prov 14:26">In timore Domini fiducia fortis,et filiis eius erit spes.</verse>
    <verse label="Prov 14:27">Timor Domini fons vitae,declinans a laqueis mortis.</verse>
    <verse label="Prov 14:28">In multitudine populi dignitas regis,et in paucitate plebis ruina principis.</verse>
    <verse label="Prov 14:29">Qui patiens est, multa gubernatur prudentia;qui autem impatiens est, exaltat stultitiam.</verse>
    <verse label="Prov 14:30">Vita carnium sanitas cordis,putredo ossium invidia.</verse>
    <verse label="Prov 14:31">Qui calumniatur egentem, exprobrat Factori eius;honorat autem eum, qui miseretur pauperis.</verse>
    <verse label="Prov 14:32">In malitia sua impelletur impius,sperat autem iustus in integritate sua.</verse>
    <verse label="Prov 14:33">In corde prudentis requiescit sapientia,at in medio stultorum agnoscetur?</verse>
    <verse label="Prov 14:34">Iustitia elevat gentem,vituperium autem populorum est peccatum.</verse>
    <verse label="Prov 14:35">Acceptus est regi minister intellegens,et iracundia ei, qui turpiter agit.</verse>
    <verse label="Prov 15:1">Responsio mollis frangit iram,sermo durus suscitat furorem.</verse>
    <verse label="Prov 15:2">Lingua sapientium stillat scientiam,os fatuorum ebullit stultitiam.</verse>
    <verse label="Prov 15:3">In omni loco oculi Dominicontemplantur malos et bonos.</verse>
    <verse label="Prov 15:4">Lingua placabilis lignum vitae,sed obliquitas in ea conteret spiritum.</verse>
    <verse label="Prov 15:5">Stultus irridet disciplinam patris sui;qui autem custodit increpationes, astutior fiet.</verse>
    <verse label="Prov 15:6">In domo iusti divitiae plurimae,et in fructibus impii conturbatio.</verse>
    <verse label="Prov 15:7">Labia sapientium disseminabunt scientiam;cor stultorum non rectum erit.</verse>
    <verse label="Prov 15:8">Victimae impiorum abominabiles Domino;vota iustorum grata sunt ei.</verse>
    <verse label="Prov 15:9">Abominatio est Domino via impii;qui sequitur iustitiam, diligetur.</verse>
    <verse label="Prov 15:10">Admonitio mala deserenti viam;qui increpationes odit, morietur.</verse>
    <verse label="Prov 15:11">Infernus et Perditio coram Domino,quanto magis corda filiorum hominum!</verse>
    <verse label="Prov 15:12">Non amat derisor eum, qui se corripit,nec ad sapientes graditur.</verse>
    <verse label="Prov 15:13">Cor gaudens exhilarat faciem,in maerore animi deicitur spiritus.</verse>
    <verse label="Prov 15:14">Cor sapientis quaerit doctrinam,et os stultorum pascitur stultitia.</verse>
    <verse label="Prov 15:15">Omnes dies pauperis mali;hilaris autem corde quasi iuge convivium.</verse>
    <verse label="Prov 15:16">Melius est parum cum timore Dominiquam thesauri magni cum sollicitudine.</verse>
    <verse label="Prov 15:17">Melius est demensum holerum cum caritatequam vitulus saginatus cum odio.</verse>
    <verse label="Prov 15:18">Vir iracundus provocat rixas;qui patiens est, mitigat lites.</verse>
    <verse label="Prov 15:19">Iter pigrorum quasi saepes spinarum,via sollertium complanata.</verse>
    <verse label="Prov 15:20">Filius sapiens laetificat patrem,et stultus homo despicit matrem suam.</verse>
    <verse label="Prov 15:21">Stultitia gaudium sensu carenti;et vir prudens dirigit gressus suos.</verse>
    <verse label="Prov 15:22">Dissipantur cogitationes, ubi non est consilium;ubi vero sunt plures consiliarii, confirmantur.</verse>
    <verse label="Prov 15:23">Laetatur homo in responsione oris sui,et sermo opportunus est optimus.</verse>
    <verse label="Prov 15:24">Semita vitae sursum est viro erudito,ut declinet de inferno deorsum.</verse>
    <verse label="Prov 15:25">Domum superborum demolietur Dominuset firmos faciet terminos viduae.</verse>
    <verse label="Prov 15:26">Abominatio Domini cogitationes malae,et purus sermo pulcherrimus.</verse>
    <verse label="Prov 15:27">Conturbat domum suam, qui sectatur avaritiam;qui autem odit munera, vivet.</verse>
    <verse label="Prov 15:28">Mens iusti meditatur, ut respondeat;os impiorum redundat malis.</verse>
    <verse label="Prov 15:29">Longe est Dominus ab impiiset orationes iustorum exaudiet.</verse>
    <verse label="Prov 15:30">Lux oculorum laetificat animam,fama bona impinguat ossa.</verse>
    <verse label="Prov 15:31">Auris, quae audit increpationes vitae,in medio sapientium commorabitur.</verse>
    <verse label="Prov 15:32">Qui abicit disciplinam, despicit animam suam;qui autem acquiescit increpationibus, possessor est cordis.</verse>
    <verse label="Prov 15:33">Timor Domini disciplina sapientiae,et gloriam praecedit humilitas.</verse>
    <verse label="Prov 16:1">Hominis est animum praeparare,et Domini est responsio linguae.</verse>
    <verse label="Prov 16:2">Omnes viae hominis purae sunt oculis eius,spirituum ponderator est Dominus.</verse>
    <verse label="Prov 16:3">Revela Domino opera tua,et dirigentur cogitationes tuae.</verse>
    <verse label="Prov 16:4">Universa secundum proprium finem operatus est Dominus;impium quoque ad diem malum.</verse>
    <verse label="Prov 16:5">Abominatio Domini est omnis arrogans;manus in manu, non erit innocens.</verse>
    <verse label="Prov 16:6">Misericordia et veritate redimitur iniquitas,et in timore Domini declinatur a malo.</verse>
    <verse label="Prov 16:7">Cum placuerint Domino viae hominis,inimicos quoque eius convertet ad pacem.</verse>
    <verse label="Prov 16:8">Melius est parum cum iustitiaquam multi fructus sine aequitate.</verse>
    <verse label="Prov 16:9">Cor hominis disponit viam suam,sed Domini est dirigere gressus eius.</verse>
    <verse label="Prov 16:10">Divinatio in labiis regis,in iudicio non errabit os eius.</verse>
    <verse label="Prov 16:11">Pondus et statera iusta Domini sunt,et opera eius omnes lapides sacculi.</verse>
    <verse label="Prov 16:12">Abominantur reges agere impie,quoniam iustitia firmatur solium.</verse>
    <verse label="Prov 16:13">Voluntas regum labia iusta;qui recta loquitur, diligetur.</verse>
    <verse label="Prov 16:14">Indignatio regis nuntii mortis,et vir sapiens placabit eam.</verse>
    <verse label="Prov 16:15">In lumine vultus regis vita,et voluntas eius quasi imber serotinus.</verse>
    <verse label="Prov 16:16">Possidere sapientiam quanto melius est auro;et acquirere prudentiam pretiosius est argento.</verse>
    <verse label="Prov 16:17">Semita iustorum declinare a malo;custos animae suae, qui servat viam suam.</verse>
    <verse label="Prov 16:18">Contritionem praecedit superbia,et ante ruinam exaltatio spiritus.</verse>
    <verse label="Prov 16:19">Melius est humiliari cum mitibusquam dividere spolia cum superbis.</verse>
    <verse label="Prov 16:20">Eruditus in verbo reperiet bona;et, qui sperat in Domino, beatus est.</verse>
    <verse label="Prov 16:21">Qui sapiens est corde, appellabitur prudens;et dulcedo labiorum addet doctrinam.</verse>
    <verse label="Prov 16:22">Fons vitae eruditio possidentis;poena stultorum stultitia.</verse>
    <verse label="Prov 16:23">Cor sapientis erudiet os eiuset labiis eius addet doctrinam.</verse>
    <verse label="Prov 16:24">Favus mellis composita verba,dulcedo animae et sanitas ossium.</verse>
    <verse label="Prov 16:25">Est via, quae videtur homini recta,et novissima eius ducunt ad mortem.</verse>
    <verse label="Prov 16:26">Anima laborantis laborat sibi,quia compulit eum os suum.</verse>
    <verse label="Prov 16:27">Vir impius fodit malum,et in labiis eius quasi ignis ardens.</verse>
    <verse label="Prov 16:28">Homo perversus suscitat lites,et mussitator separat familiares.</verse>
    <verse label="Prov 16:29">Vir iniquus lactat amicum suumet ducit eum per viam non bonam.</verse>
    <verse label="Prov 16:30">Qui attonitis oculis cogitat prava,comprimens labia sua perficit malum.</verse>
    <verse label="Prov 16:31">Corona dignitatis canities,quae in viis iustitiae reperietur.</verse>
    <verse label="Prov 16:32">Melior est patiens viro forti,et, qui dominatur animo suo, expugnatore urbium.</verse>
    <verse label="Prov 16:33">Sortes mittuntur in sinum,sed a Domino temperantur.</verse>
    <verse label="Prov 17:1">Melior est buccella sicca cum pacequam domus plena victimis cum iurgio.</verse>
    <verse label="Prov 17:2">Servus sapiens dominabitur filiis inhonestiset inter fratres hereditatem dividet.</verse>
    <verse label="Prov 17:3">Sicut igne probatur argentum et aurum camino,ita corda probat Dominus.</verse>
    <verse label="Prov 17:4">Malus oboedit labio iniquo,et fallax obtemperat linguae mendaci.</verse>
    <verse label="Prov 17:5">Qui despicit pauperem, exprobrat Factori eius;et, qui in ruina laetatur alterius, non erit impunitus.</verse>
    <verse label="Prov 17:6">Corona senum filii filiorum,et gloria filiorum patres eorum.</verse>
    <verse label="Prov 17:7">Non decent stultum verba composita,nec principem labium mentiens.</verse>
    <verse label="Prov 17:8">Gemma gratissima munus in oculis domini eius;quocumque se verterit, prospere aget.</verse>
    <verse label="Prov 17:9">Qui celat delictum, quaerit amicitias;qui sermone repetit, separat foederatos.</verse>
    <verse label="Prov 17:10">Plus proficit correptio apud prudentemquam centum plagae apud stultum.</verse>
    <verse label="Prov 17:11">Semper iurgia quaerit malus;angelus autem crudelis mittetur contra eum.</verse>
    <verse label="Prov 17:12">Expedit magis ursae occurrere, raptis fetibus,quam fatuo confidenti in stultitia sua.</verse>
    <verse label="Prov 17:13">Qui reddit mala pro bonis,non recedet malum de domo eius.</verse>
    <verse label="Prov 17:14">Aquarum proruptio initium est iurgiorum;et, antequam exacerbetur contentio, desere.</verse>
    <verse label="Prov 17:15">Qui iustificat impium et qui condemnat iustum,abominabilis est uterque apud Dominum.</verse>
    <verse label="Prov 17:16">Ad quid pretium in manu stulti?Ad emendam sapientiam, cum careat corde?</verse>
    <verse label="Prov 17:17">Omni tempore diligit, qui amicus est,et frater ad angustiam natus est.</verse>
    <verse label="Prov 17:18">Stultus homo iungit manus,cum spoponderit pro amico suo.</verse>
    <verse label="Prov 17:19">Qui diligit delictum, diligit rixas;et, qui exaltat ostium, quaerit effracturam.</verse>
    <verse label="Prov 17:20">Qui perversi cordis est, non inveniet bonum;et, qui vertit linguam, incidet in malum.</verse>
    <verse label="Prov 17:21">Qui generat stultum, maerorem generat sibi,sed nec pater in fatuo laetabitur.</verse>
    <verse label="Prov 17:22">Animus gaudens aetatem floridam facit,spiritus tristis exsiccat ossa.</verse>
    <verse label="Prov 17:23">Munera de sinu impius accipit,ut pervertat semitas iudicii.</verse>
    <verse label="Prov 17:24">In facie prudentis lucet sapientia,oculi stultorum in finibus terrae.</verse>
    <verse label="Prov 17:25">Ira patris filius stultuset dolor matris, quae genuit eum.</verse>
    <verse label="Prov 17:26">Non est bonum multam inferre iustonec percutere principem contra rectitudinem.</verse>
    <verse label="Prov 17:27">Qui moderatur sermones suos, novit scientiam,et lenis spiritu est vir prudens.</verse>
    <verse label="Prov 17:28">Stultus quoque, si tacuerit, sapiens reputabituret, si compresserit labia sua, intellegens.</verse>
    <verse label="Prov 18:1">Occasiones quaerit, qui vult recedere ab amico;omni consilio exacerbatur.</verse>
    <verse label="Prov 18:2">Non delectatur stultus prudentiased in revelatione cordis sui.</verse>
    <verse label="Prov 18:3">Cum venerit impius, veniet et contemptio,et cum ignominia opprobrium.</verse>
    <verse label="Prov 18:4">Aqua profunda verba ex ore viri,et torrens redundans fons sapientiae.</verse>
    <verse label="Prov 18:5">Accipere personam impii non est bonum,ut declines iustum in iudicio.</verse>
    <verse label="Prov 18:6">Labia stulti miscent se rixis,et os eius plagas provocat.</verse>
    <verse label="Prov 18:7">Os stulti ruina eius,et labia ipsius laqueus animae eius.</verse>
    <verse label="Prov 18:8">Verba susurronis quasi dulcia,et ipsa perveniunt usque ad interiora ventris.</verse>
    <verse label="Prov 18:9">Qui mollis et dissolutus est in opere suo,frater est viri dissipantis.</verse>
    <verse label="Prov 18:10">Turris fortissima nomen Domini;ad ipsum currit iustus et exaltabitur.</verse>
    <verse label="Prov 18:11">Substantia divitis urbs roboris eiuset quasi murus excelsus in cogitatione eius.</verse>
    <verse label="Prov 18:12">Antequam conteratur, exaltatur cor hominis;et, antequam glorificetur, humiliatur.</verse>
    <verse label="Prov 18:13">Qui prius respondet quam audiat,stultitia est ei et contumelia.</verse>
    <verse label="Prov 18:14">Spiritus viri sustentat imbecillitatem suam;spiritum vero confractum, quis poterit sustinere?</verse>
    <verse label="Prov 18:15">Cor prudens possidebit scientiam,et auris sapientium quaerit doctrinam.</verse>
    <verse label="Prov 18:16">Donum hominis dilatat viam eiuset ante principes deducit eum.</verse>
    <verse label="Prov 18:17">Qui prior in contentione loquitur, putatur iustus;venit amicus eius et arguet eum.</verse>
    <verse label="Prov 18:18">Lites comprimit sorset inter potentes quoque diiudicat.</verse>
    <verse label="Prov 18:19">Frater, qui offenditur, durior est civitate firma,et lites quasi vectes urbium.</verse>
    <verse label="Prov 18:20">De fructu oris viri replebitur venter eius,et genimina labiorum ipsius saturabunt eum.</verse>
    <verse label="Prov 18:21">Mors et vita in manu linguae;qui diligunt eam, comedent fructus eius.</verse>
    <verse label="Prov 18:22">Qui invenit mulierem bonam, invenit bonumet hausit gratiam a Domino.</verse>
    <verse label="Prov 18:23">Cum obsecrationibus loquetur pauper,et dives effabitur rigide.</verse>
    <verse label="Prov 18:24">Vir cum amicis concuti potest,sed est amicus, qui adhaereat magis quam frater.</verse>
    <verse label="Prov 19:1">Melior est pauper, qui ambulat in simplicitate sua,quam qui torquet labia et est insipiens.</verse>
    <verse label="Prov 19:2">Ubi non est scientia animae, non est bonum;et, qui festinus est pedibus, offendit.</verse>
    <verse label="Prov 19:3">Stultitia hominis supplantat gressus eius,et contra Deum fervet animo suo.</verse>
    <verse label="Prov 19:4">Divitiae addunt amicos plurimos;pauper autem ab amico suo separatur.</verse>
    <verse label="Prov 19:5">Testis falsus non erit impunitus;et, qui mendacia loquitur, non effugiet.</verse>
    <verse label="Prov 19:6">Multi blandiuntur faciei potentis,et omnes amici sunt dona tribuenti.</verse>
    <verse label="Prov 19:7">Omnes fratres hominis pauperis oderunt eum,insu7per et amici procul recesserunt ab eo;qui tantum verba sectatur, nihil habebit.</verse>
    <verse label="Prov 19:8">Qui autem possessor est mentis, diligit animam suam,et custos prudentiae inveniet bona.</verse>
    <verse label="Prov 19:9">Falsus testis non erit impunitus;et, qui loquitur mendacia, peribit.</verse>
    <verse label="Prov 19:10">Non decent stultum deliciae,nec servum dominari principibus.</verse>
    <verse label="Prov 19:11">Doctrina viri mitigat iram eius,et gloria eius est iniqua praetergredi.</verse>
    <verse label="Prov 19:12">Sicut fremitus leonis ita et regis ira,et sicut ros super herbam ita et gratia eius.</verse>
    <verse label="Prov 19:13">Calamitas patris filius stultus;et tecta iugiter perstillantia litigiosa mulier.</verse>
    <verse label="Prov 19:14">Domus et divitiae hereditas patrum,a Domino autem uxor prudens.</verse>
    <verse label="Prov 19:15">Pigredo immittit soporem,et anima dissoluta esuriet.</verse>
    <verse label="Prov 19:16">Qui custodit mandatum, custodit animam suam;qui autem neglegit viam suam, mortificabitur.</verse>
    <verse label="Prov 19:17">Feneratur Domino, qui miseretur pauperis,et vicissitudinem suam reddet ei.</verse>
    <verse label="Prov 19:18">Erudi filium tuum, dum spes est;ad interfectionem autem eius ne ponas animam tuam.</verse>
    <verse label="Prov 19:19">Qui impatiens est, sustinebit multam;et, si eum abripere vis, aliud appones.</verse>
    <verse label="Prov 19:20">Audi consilium et suscipe disciplinam,ut sis sapiens in novissimis tuis.</verse>
    <verse label="Prov 19:21">Multae cogitationes in corde viri,voluntas autem Domini permanebit.</verse>
    <verse label="Prov 19:22">Desiderabile in homine est misericordia eius;et melior est pauper quam vir mendax.</verse>
    <verse label="Prov 19:23">Timor Domini ad vitam,et in plenitudine commorabitur absque visitatione mali.</verse>
    <verse label="Prov 19:24">Abscondit piger manum suam in catinonec ad os suum applicat eam.</verse>
    <verse label="Prov 19:25">Derisore flagellato vel parvulus sapientior erit;si autem corripueris sapientem, intelleget disciplinam.</verse>
    <verse label="Prov 19:26">Qui affligit patrem et fugat matrem,filius inhonestus et ignominiosus.</verse>
    <verse label="Prov 19:27">Acquiesce, fili, ut audias doctrinamnec erres a sermonibus scientiae.</verse>
    <verse label="Prov 19:28">Testis iniquus deridet iudicium,et os impiorum devorat iniquitatem.</verse>
    <verse label="Prov 19:29">Paratae sunt derisoribus virgae,et plagae stultorum corporibus.</verse>
    <verse label="Prov 20:1">Luxuriosa res vinum, et tumultuosa sicera;quicumque his delectatur, non erit sapiens.</verse>
    <verse label="Prov 20:2">Sicut rugitus leonis ita et terror regis:qui provocat eum, peccat in animam suam.</verse>
    <verse label="Prov 20:3">Honor est homini separari a contentionibus;omnes autem stulti miscentur contumeliis.</verse>
    <verse label="Prov 20:4">Propter frigus piger arare noluit;mendicabit ergo aestate, et non dabitur illi.</verse>
    <verse label="Prov 20:5">Sicut aqua profunda consilium in corde viri,sed homo sapiens exhauriet illud.</verse>
    <verse label="Prov 20:6">Multi homines misericordes vocantur;virum autem fidelem quis inveniet?</verse>
    <verse label="Prov 20:7">Iustus, qui ambulat in simplicitate sua,beatos post se filios derelinquet.</verse>
    <verse label="Prov 20:8">Rex, qui sedet in solio iudicii,dissipat omne malum intuitu suo.</verse>
    <verse label="Prov 20:9">Quis potest dicere: " Mundavi cor meum,purus sum a peccato "?</verse>
    <verse label="Prov 20:10">Pondus et pondus, mensura et mensura,utrumque abominabile est apud Dominum.</verse>
    <verse label="Prov 20:11">Ex studiis suis intellegitur puer,si munda et recta sint opera eius.</verse>
    <verse label="Prov 20:12">Aurem audientem et oculum videntem,Dominus fecit utrumque.</verse>
    <verse label="Prov 20:13">Noli diligere somnum, ne te egestas opprimat;aperi oculos tuos et saturare panibus.</verse>
    <verse label="Prov 20:14">" Malum est, malum est! " dicit omnis emptoret, cum recesserit, tunc gloriabitur.</verse>
    <verse label="Prov 20:15">Est aurum et multitudo gemmarumet vas pretiosum labia scientiae.</verse>
    <verse label="Prov 20:16">Tolle vestimentum eius, quia fideiussor exstitit alieni,et pro extraneis aufer pignus ab eo.</verse>
    <verse label="Prov 20:17">Suavis est homini panis mendacii,et postea implebitur os eius calculo.</verse>
    <verse label="Prov 20:18">Cogitationes consiliis firmantur,et dispensationibus tractanda sunt bella.</verse>
    <verse label="Prov 20:19">Ei, qui revelat mysteria et calumniaturet dilatat labia sua, ne commiscearis.</verse>
    <verse label="Prov 20:20">Qui maledicit patri suo et matri,exstinguetur lucerna eius in mediis tenebris.</verse>
    <verse label="Prov 20:21">Hereditas, ad quam festinatur in principio,in novissimo benedictione carebit.</verse>
    <verse label="Prov 20:22">Ne dicas: " Reddam malum ";exspecta Dominum, et liberabit te.</verse>
    <verse label="Prov 20:23">Abominatio est apud Dominum pondus et pondus;statera dolosa non est bona in oculis eius.</verse>
    <verse label="Prov 20:24">A Domino diriguntur gressus viri;quis autem hominum intellegere potest viam suam?</verse>
    <verse label="Prov 20:25">Laqueus est homini inconsulte dicere: " Sanctum! "et post vota retractare.</verse>
    <verse label="Prov 20:26">Ventilat impios rex sapienset incurvat super eos rotam.</verse>
    <verse label="Prov 20:27">Lucerna Domini spiraculum hominis,quae investigat omnia secreta ventris.</verse>
    <verse label="Prov 20:28">Misericordia et veritas custodiunt regem,et roboratur clementia thronus eius.</verse>
    <verse label="Prov 20:29">Ornamentum iuvenum fortitudo eorum,et honor senum canities.</verse>
    <verse label="Prov 20:30">Livor vulneris absterget mala,et plagae in secretioribus ventris.</verse>
    <verse label="Prov 21:1">Sicut rivi aquarum cor regis in manu Domini:quocumque voluerit, inclinabit illud.</verse>
    <verse label="Prov 21:2">Omnis via viri recta sibi videtur;appendit autem corda Dominus.</verse>
    <verse label="Prov 21:3">Facere misericordiam et iudiciummagis placet Domino quam victimae.</verse>
    <verse label="Prov 21:4">Exaltatio oculorum et dilatatio cordis,lucerna impiorum: peccatum.</verse>
    <verse label="Prov 21:5">Cogitationes sollertis semper in abundantiam;omnis autem festinus semper in egestate est.</verse>
    <verse label="Prov 21:6">Qui congregat thesauros lingua mendacii,vento impingetur ad laqueos mortis.</verse>
    <verse label="Prov 21:7">Violentia impiorum detrahet eos,quia noluerunt facere iudicium.</verse>
    <verse label="Prov 21:8">Perversa via viri aliena est;qui autem mundus est, rectum opus eius.</verse>
    <verse label="Prov 21:9">Melius est sedere in angulo domatisquam cum muliere litigiosa et in domo communi.</verse>
    <verse label="Prov 21:10">Anima impii desiderat malum;non miserebitur proximo suo.</verse>
    <verse label="Prov 21:11">Multato derisore sapientior erit parvulus;et, si instruatur sapiens, sumet scientiam.</verse>
    <verse label="Prov 21:12">Excogitat Iustus de domo impii,ut praecipitet impios in malum.</verse>
    <verse label="Prov 21:13">Qui obturat aurem suam ad clamorem pauperis,et ipse clamabit, et non exaudietur.</verse>
    <verse label="Prov 21:14">Munus absconditum exstinguit iras,et donum in sinu indignationem maximam.</verse>
    <verse label="Prov 21:15">Gaudium iusto est facere iudicium,et ruina operantibus iniquitatem.</verse>
    <verse label="Prov 21:16">Vir, qui erraverit a via prudentiae,in coetu umbrarum commorabitur.</verse>
    <verse label="Prov 21:17">Qui diligit convivia, in egestate erit;qui amat vinum et pinguia, non ditabitur.</verse>
    <verse label="Prov 21:18">Redemptio pro iusto impius,et pro rectis iniquus.</verse>
    <verse label="Prov 21:19">Melius est habitare in terra desertaquam cum muliere rixosa et iracunda.</verse>
    <verse label="Prov 21:20">Thesaurus desiderabilis et pinguis in habitaculo sapientis,et imprudens homo dissipabit illum.</verse>
    <verse label="Prov 21:21">Qui sequitur iustitiam et misericordiam,inveniet vitam et iustitiam et gloriam.</verse>
    <verse label="Prov 21:22">Civitatem fortium ascendit sapienset destruit robur fiduciae eius.</verse>
    <verse label="Prov 21:23">Qui custodit os suum et linguam suam,custodit ab angustiis animam suam.</verse>
    <verse label="Prov 21:24">Superbus et arrogans vocatur derisor,qui operatur in ira superbiae.</verse>
    <verse label="Prov 21:25">Desideria occidunt pigrum;noluerunt enim quidquam manus eius operari:</verse>
    <verse label="Prov 21:26">tota die concupiscit et desiderat;qui autem iustus est, tribuet et non parcit.</verse>
    <verse label="Prov 21:27">Hostiae impiorum abominabiles,eo magis quia offeruntur ex scelere.</verse>
    <verse label="Prov 21:28">Testis mendax peribit;vir oboediens loquetur in victoriam.</verse>
    <verse label="Prov 21:29">Vir impius obfirmat vultum suum;qui autem rectus est, corrigit viam suam.</verse>
    <verse label="Prov 21:30">Non est sapientia, non est prudentia,non est consilium contra Dominum.</verse>
    <verse label="Prov 21:31">Equus paratur ad diem belli,Dominus autem salutem tribuit.</verse>
    <verse label="Prov 22:1">Melius est nomen bonum quam divitiae multae,super argentum et aurum gratia bona.</verse>
    <verse label="Prov 22:2">Dives et pauper obviaverunt sibi:utriusque operator est Dominus.</verse>
    <verse label="Prov 22:3">Callidus vidit malum et abscondit se;simplices pertransierunt et afflicti sunt damno.</verse>
    <verse label="Prov 22:4">Praemium modestiae timor Domini,divitiae et gloria et vita.</verse>
    <verse label="Prov 22:5">Spinae et laquei in via perversi,custos autem animae suae longe recedit ab eis.</verse>
    <verse label="Prov 22:6">Institue adulescentem iuxta viam suam;etiam cum senuerit, non recedet ab ea.</verse>
    <verse label="Prov 22:7">Dives pauperibus imperat;et, qui accipit mutuum, servus est fenerantis.</verse>
    <verse label="Prov 22:8">Qui seminat iniquitatem, metet malaet virga irae suae consummabitur.</verse>
    <verse label="Prov 22:9">Qui bono oculo est, benedicetur,de panibus enim suis dedit pauperi.</verse>
    <verse label="Prov 22:10">Eice derisorem, et exibit cum eo iurgium;cessabuntque causae et contumeliae.</verse>
    <verse label="Prov 22:11">Qui diligit cordis munditiam,propter gratiam labiorum suorum habebit amicum regem.</verse>
    <verse label="Prov 22:12">Oculi Domini custodiunt scientiam,et supplantantur verba iniqui.</verse>
    <verse label="Prov 22:13">Dicit piger: " Leo est foris,in medio platearum occidendus sum ".</verse>
    <verse label="Prov 22:14">Fovea profunda os alienae;cui iratus est Dominus, incidet in eam.</verse>
    <verse label="Prov 22:15">Stultitia colligata est in corde pueri,et virga disciplinae fugabit eam.</verse>
    <verse label="Prov 22:16">Opprimis pauperem? Ipse augebit divitias suas.Donas ditiori? Ipse egebis.</verse>
    <verse label="Prov 22:17">Inclina aurem tuam et audi verba sapientium,appone autem cor ad doctrinam meam,</verse>
    <verse label="Prov 22:18">quia pulchra erunt, cum servaveris ea in ventre tuo,et redundabunt in labiis tuis.</verse>
    <verse label="Prov 22:19">Ut sit in Domino fiducia tua,ostendi ea tibi hodie.</verse>
    <verse label="Prov 22:20">Nonne descripsi ea tibi nudiustertiusin cogitationibus et scientia,</verse>
    <verse label="Prov 22:21">ut ostenderem tibi firmitatem verborum veritatis,ut respondeas illi, qui misit te?</verse>
    <verse label="Prov 22:22">Non facias violentiam pauperi, quia pauper est,neque conteras egenum in porta,</verse>
    <verse label="Prov 22:23">quia iudicabit Dominus causam eorum,et anima spoliabit spoliatores.</verse>
    <verse label="Prov 22:24">Noli esse amicus homini iracundoneque ambules cum viro furioso,</verse>
    <verse label="Prov 22:25">ne forte discas semitas eiuset sumas scandalum animae tuae.</verse>
    <verse label="Prov 22:26">Noli esse cum his, qui iungunt manus suaset qui vades se offerunt pro debitis:</verse>
    <verse label="Prov 22:27">si enim non habes unde restituas,quid causae est ut tollat lectum tuum subter te?</verse>
    <verse label="Prov 22:28">Ne transferas terminos antiquos,quos posuerunt patres tui.</verse>
    <verse label="Prov 22:29">Vidisti virum velocem in opere suo:coram regibus stabit nec erit ante ignobiles.</verse>
    <verse label="Prov 23:1">Quando sederis, ut comedas cum principe,diligenter attende, quae apposita sunt ante faciem tuam,</verse>
    <verse label="Prov 23:2">et statue cultrum in gutture tuo,si avidus es.</verse>
    <verse label="Prov 23:3">Ne desideres de cibis eius,quia est panis mendacii.</verse>
    <verse label="Prov 23:4">Noli laborare, ut diteris,sed in prudentia tua acquiesce.</verse>
    <verse label="Prov 23:5">Si erigas oculos tuos ad opes, iam non sunt;quia facient sibi pennas quasi aquilae et volabunt in caelum.</verse>
    <verse label="Prov 23:6">Ne comedas cum homine invidoet ne desideres cibos eius;</verse>
    <verse label="Prov 23:7">quoniam sicut aestimavit in animo suo,ita ipse est. Comede et bibe " dicet tibi,et mens eius non est tecum.</verse>
    <verse label="Prov 23:8">Buccellam, quam comederas, evomeset perdes pulchros sermones tuos.</verse>
    <verse label="Prov 23:9">In auribus insipientium ne loquaris,quia despicient doctrinam eloquii tui.</verse>
    <verse label="Prov 23:10">Ne attingas terminos viduaeet agrum pupillorum ne introeas:</verse>
    <verse label="Prov 23:11">redemptor enim illorum fortis est,et ipse iudicabit contra te causam illorum.</verse>
    <verse label="Prov 23:12">Introduc ad doctrinam cor tuumet aures tuas ad verba scientiae.</verse>
    <verse label="Prov 23:13">Noli subtrahere a puero disciplinam;si enim percusseris eum virga, non morietur:</verse>
    <verse label="Prov 23:14">tu virga percuties eumet animam eius de inferno liberabis.</verse>
    <verse label="Prov 23:15">Fili mi, si sapiens fuerit cor tuum,gaudebit tecum et cor meum,</verse>
    <verse label="Prov 23:16">et exsultabunt renes mei,cum locuta fuerint rectum labia tua.</verse>
    <verse label="Prov 23:17">Non aemuletur cor tuum peccatores,sed in timore Domini esto tota die,</verse>
    <verse label="Prov 23:18">quia est tibi posteritas,et praestolatio tua non auferetur.</verse>
    <verse label="Prov 23:19">Audi, fili mi, et esto sapienset dirige in via animum tuum.</verse>
    <verse label="Prov 23:20">Noli esse in conviviis potatorumnec in comissationibus carnis,</verse>
    <verse label="Prov 23:21">quia vacantes potibus et comissatores consumentur,et vestietur pannis dormitatio.</verse>
    <verse label="Prov 23:22">Audi patrem tuum, qui genuit te,et ne contemnas, cum senuerit mater tua.</verse>
    <verse label="Prov 23:23">Veritatem eme et noli vendere;sapientiam eme et doctrinam et intellegentiam.</verse>
    <verse label="Prov 23:24">Exsultat gaudio pater iusti;qui sapientem genuit, laetabitur in eo;</verse>
    <verse label="Prov 23:25">gaudeat pater tuus et mater tua,et exsultet, quae genuit te.</verse>
    <verse label="Prov 23:26">Praebe, fili mi, cor tuum mihi,et oculi tui vias meas custodiant.</verse>
    <verse label="Prov 23:27">Fovea enim profunda est meretrix,et puteus angustus aliena,</verse>
    <verse label="Prov 23:28">nam insidiatur ipsa in via quasi latroet iniquos in hominibus addet.</verse>
    <verse label="Prov 23:29">Cui " Vae "? Cui " Eheu "?Cui rixae? Cui querela?Cui sine causa vulnera? Cui suffusio oculorum?</verse>
    <verse label="Prov 23:30">His, qui commorantur in vinoet eunt, ut scrutentur mixtum.</verse>
    <verse label="Prov 23:31">Ne intuearis vinum, quando flavescit,cum splenduerit in calice color eius:ingreditur blande,</verse>
    <verse label="Prov 23:32">sed in novissimo mordebit ut coluberet sicut regulus vulnerat.</verse>
    <verse label="Prov 23:33">Oculi tui videbunt extranea,et cor tuum loquetur perversa;</verse>
    <verse label="Prov 23:34">et eris sicut dormiens in medio mariet quasi sopitus ad malum navis:</verse>
    <verse label="Prov 23:35">" Verberaverunt me, sed non dolui,percusserunt me, et ego non sensi;quando evigilabo et rursus illud requiram? ".</verse>
    <verse label="Prov 24:1">Ne aemuleris viros malosnec desideres esse cum eis,</verse>
    <verse label="Prov 24:2">quia rapinas meditatur mens eorum,et perniciem labia eorum loquuntur.</verse>
    <verse label="Prov 24:3">Sapientia aedificabitur domus,et prudentia roborabitur.</verse>
    <verse label="Prov 24:4">In doctrina replebuntur cellaria,universa substantia pretiosa et pulcherrima.</verse>
    <verse label="Prov 24:5">Vir sapiens fortis est,et vir doctus firmat robur.</verse>
    <verse label="Prov 24:6">Quia cum dispositione parabis tibi bellum,et erit salus, ubi multa consilia sunt.</verse>
    <verse label="Prov 24:7">Excelsa stulto sapientia,in porta non aperiet os suum.</verse>
    <verse label="Prov 24:8">Qui cogitat mala facere,vir perniciosus vocabitur.</verse>
    <verse label="Prov 24:9">Cogitatio stulti peccatum est,et abominatio hominum detractor.</verse>
    <verse label="Prov 24:10">Si fueris lassus in die angustiae,coartabitur fortitudo tua.</verse>
    <verse label="Prov 24:11">Erue eos, qui ducuntur ad mortem;et, qui trahuntur ad interitum, retine.</verse>
    <verse label="Prov 24:12">Si dixeris: " Nesciebamus hoc ";nonne qui ponderator est cordis, ipse intellegit,et servatorem animae tuae nihil fallitreddetque homini iuxta opera sua?</verse>
    <verse label="Prov 24:13">Comede, fili mi, mel, quia bonum estet favum dulcissimum gutturi tuo.</verse>
    <verse label="Prov 24:14">Sic, scito, est sapientia animae tuae;quam cum inveneris, erit tibi posteritas,et spes tua non peribit.</verse>
    <verse label="Prov 24:15">Ne insidieris, o nequam, domui iustineque vastes requiem eius.</verse>
    <verse label="Prov 24:16">Septies enim cadet iustus et resurget;impii autem corruent in malum.</verse>
    <verse label="Prov 24:17">Cum ceciderit inimicus tuus, ne gaudeas,et in ruina eius ne exsultet cor tuum,</verse>
    <verse label="Prov 24:18">ne forte videat Dominus, et displiceat eiet auferat ab eo iram suam.</verse>
    <verse label="Prov 24:19">Ne succendas ira in pessimosnec aemuleris impios,</verse>
    <verse label="Prov 24:20">quoniam non erit posteritas maligno,et lucerna impiorum exstinguetur.</verse>
    <verse label="Prov 24:21">Time Dominum, fili mi, et regemet cum nova sectantibus non commiscearis,</verse>
    <verse label="Prov 24:22">quoniam repente consurget perditio eorum,et ruinam utriusque quis novit?</verse>
    <verse label="Prov 24:23">Haec quoque sapientibus:Dignoscere personam in iudicio non est bonum.</verse>
    <verse label="Prov 24:24">Qui dicit impio: " Iustus es ",maledicent ei populi, et detestabuntur eum tribus.</verse>
    <verse label="Prov 24:25">Qui vero arguunt eum, laudabuntur,et super ipsos veniet benedictio boni.</verse>
    <verse label="Prov 24:26">Labia deosculatur,qui recta verba respondet.</verse>
    <verse label="Prov 24:27">Praepara foris opus tuumet diligenter exerce illud in agro tuo,ut postea aedifices domum tuam.</verse>
    <verse label="Prov 24:28">Ne sis testis frustra contra proximum tuumnec decipias quemquam labiis tuis.</verse>
    <verse label="Prov 24:29">Ne dicas: " Quomodo fecit mihi, sic faciam ei,reddam viro secundum opus suum ".</verse>
    <verse label="Prov 24:30">Per agrum hominis pigri transiviet per vineam viri sensu carentis:</verse>
    <verse label="Prov 24:31">et ecce totum repleverant urticae,et operuerant superficiem eius spinae,et maceria lapidum destructa erat;</verse>
    <verse label="Prov 24:32">quod cum vidissem, posui in corde meo,vidi, didici disciplinam:</verse>
    <verse label="Prov 24:33">" Parum dormies, modicum dormitabis,pauxillum manus conseres, ut quiescas,</verse>
    <verse label="Prov 24:34">et veniet tibi quasi cursor egestas,et mendicitas quasi vir armatus ".</verse>
    <verse label="Prov 25:1">Hae quoque parabolae Salomonis, quas transcripse runt viri Ezechiae regis Iudae.</verse>
    <verse label="Prov 25:2">Gloria Dei est celare verbum,et gloria regum investigare sermonem.</verse>
    <verse label="Prov 25:3">Caelum prae altitudine et terra prae profunditate,et cor regum inscrutabile.</verse>
    <verse label="Prov 25:4">Aufer scorias de argento,et egredietur vas pro argentario.</verse>
    <verse label="Prov 25:5">Aufer impium de conspectu regis,et firmabitur iustitia thronus eius.</verse>
    <verse label="Prov 25:6">Ne gloriosus appareas coram regeet in loco magnorum ne steteris.</verse>
    <verse label="Prov 25:7">Melius est enim ut dicatur tibi: " Ascende huc ",quam ut humilieris coram principe.</verse>
    <verse label="Prov 25:8">Quae viderunt oculi tui,ne proferas in iurgio cito,quoniam quid facies postea,cum dehonestaverit te amicus tuus?</verse>
    <verse label="Prov 25:9">Causam tuam tracta cum amico tuoet secretum extranei ne reveles,</verse>
    <verse label="Prov 25:10">ne forte insultet tibi, cum audierit,et contumelia tua revocari non poterit.</verse>
    <verse label="Prov 25:11">Mala aurea in ornatibus argenteis,verbum prolatum in tempore suo.</verse>
    <verse label="Prov 25:12">Inauris aurea et margaritum fulgenssapiens, qui arguit super aurem audientem.</verse>
    <verse label="Prov 25:13">Sicut frigus nivis in die messis,ita legatus fidelis ei, qui misit eum:animam ipsius recreat.</verse>
    <verse label="Prov 25:14">Nubes et ventus et pluviae non sequentesvir gloriosus et promissa non complens.</verse>
    <verse label="Prov 25:15">Patientia lenietur princeps,et lingua mollis confringet ossa.</verse>
    <verse label="Prov 25:16">Mel invenisti? Comede, quod sufficit tibi,ne forte satiatus evomas illud.</verse>
    <verse label="Prov 25:17">Subtrahe pedem tuum de domo proximi tui,ne quando satiatus oderit te.</verse>
    <verse label="Prov 25:18">Malleus et gladius et sagitta acutahomo, qui loquitur contra proximum suum falsum testimonium.</verse>
    <verse label="Prov 25:19">Dens putridus et pes vacillans,qui sperat super infideli in die angustiae.</verse>
    <verse label="Prov 25:20">Sicut exuens pallium in die frigoris,sicut acetum in nitro,qui cantat carmina cordi tristi.</verse>
    <verse label="Prov 25:21">Si esurierit inimicus tuus, ciba illum;si sitierit, pota illum:</verse>
    <verse label="Prov 25:22">prunas enim congregabis super caput eius,et Dominus reddet tibi.</verse>
    <verse label="Prov 25:23">Ventus aquilo parturit pluvias,et faciem tristem lingua detrahens.</verse>
    <verse label="Prov 25:24">Melius est sedere in angulo domatisquam cum muliere litigiosa et in domo communi.</verse>
    <verse label="Prov 25:25">Aqua frigida animae sitientiet nuntius bonus de terra longinqua.</verse>
    <verse label="Prov 25:26">Fons turbatus pede et vena corruptaiustus cadens coram impio.</verse>
    <verse label="Prov 25:27">Mel nimium comedere non est bonum,nec quaestus gloriae est gloria.</verse>
    <verse label="Prov 25:28">Urbs diruta et absque murovir, qui non potest cohibere spiritum suum.</verse>
    <verse label="Prov 26:1">Quomodo nix in aestate et pluvia in messe,sic indecens est stulto gloria.</verse>
    <verse label="Prov 26:2">Sicut avis ad alia transvolans et hirundo volitans,sic maledictum frustra prolatum non superveniet.</verse>
    <verse label="Prov 26:3">Flagellum equo et camus asinoet virga dorso stultorum.</verse>
    <verse label="Prov 26:4">Ne respondeas stulto iuxta stultitiam suam,ne tu quoque efficiaris ei similis;</verse>
    <verse label="Prov 26:5">responde stulto iuxta stultitiam suam,ne sibi sapiens esse videatur.</verse>
    <verse label="Prov 26:6">Amputat sibi pedes et iniuriam bibit,qui mittit verba per manum stulti.</verse>
    <verse label="Prov 26:7">Quomodo molles claudo tibiae,sic in ore stultorum parabola.</verse>
    <verse label="Prov 26:8">Sicut qui celat lapidem in acervo,ita qui tribuit insipienti honorem.</verse>
    <verse label="Prov 26:9">Spina crescens in manu temulenti,sic parabola in ore stultorum.</verse>
    <verse label="Prov 26:10">Sagittarius, qui conicit ad omnia,ita qui stultum conducit et qui vagos conducit.</verse>
    <verse label="Prov 26:11">Sicut canis, qui revertitur ad vomitum suum,sic stultus, qui iterat stultitiam suam.</verse>
    <verse label="Prov 26:12">Vidisti hominem sapientem sibi videri?Magis illo spem habebit stultus.</verse>
    <verse label="Prov 26:13">Dicit piger: " Leaena est in via,et leo in plateis ".</verse>
    <verse label="Prov 26:14">Ostium vertitur in cardine suo,et piger in lectulo suo.</verse>
    <verse label="Prov 26:15">Abscondit piger manum in catinoet laborat, si ad os suum eam converterit.</verse>
    <verse label="Prov 26:16">Sapientior sibi piger videturseptem viris respondentibus sententias.</verse>
    <verse label="Prov 26:17">Apprehendit auribus canem,qui transiens commiscetur rixae alterius.</verse>
    <verse label="Prov 26:18">Sicut insanit, qui mittit sagittaset lanceas in mortem,</verse>
    <verse label="Prov 26:19">ita vir, qui decipit amicum suumet dicit: " Nonne ludens feci? ".</verse>
    <verse label="Prov 26:20">Cum defecerint ligna, exstinguetur ignis,et, susurrone subtracto, iurgia conquiescent.</verse>
    <verse label="Prov 26:21">Sicut carbones ad prunas et ligna ad ignem,sic homo litigiosus ad inflammandas rixas.</verse>
    <verse label="Prov 26:22">Verba susurronis quasi dulciaet ipsa perveniunt ad intima ventris.</verse>
    <verse label="Prov 26:23">Sicut argentum sordidum ornans vas fictile,sic labia levia et cor malum.</verse>
    <verse label="Prov 26:24">Labiis suis se dissimulabit inimicus,cum in corde tractaverit dolos:</verse>
    <verse label="Prov 26:25">quando mollierit vocem suam, ne credideris ei,quoniam septem abominationes sunt in corde illius;</verse>
    <verse label="Prov 26:26">operiet odium fraudulenter,revelabitur autem malitia eius in concilio.</verse>
    <verse label="Prov 26:27">Qui fodit foveam, incidet in eam;et, qui volvit lapidem, revertetur ad eum.</verse>
    <verse label="Prov 26:28">Lingua fallax non amat veritatem,et os lubricum operatur ruinas.</verse>
    <verse label="Prov 27:1">Ne glorieris in crastinumignorans, quid superventura pariat dies.</verse>
    <verse label="Prov 27:2">Laudet te alienus et non os tuum,extraneus et non labia tua.</verse>
    <verse label="Prov 27:3">Grave est saxum et onerosa arena,sed ira stulti utroque gravior.</verse>
    <verse label="Prov 27:4">Saevitas et erumpens furor,et coram zelo consistere quis poterit?</verse>
    <verse label="Prov 27:5">Melior est manifesta correptioquam amor absconditus.</verse>
    <verse label="Prov 27:6">Veriora sunt vulnera diligentisquam fraudulenta oscula odientis.</verse>
    <verse label="Prov 27:7">Anima saturata calcabit favum,et anima esuriens etiam amarum pro dulci sumet.</verse>
    <verse label="Prov 27:8">Sicut avis transmigrans de nido suo,sic vir errans longe a loco suo.</verse>
    <verse label="Prov 27:9">Unguento et ture delectatur coret dulcedine amici in consilio ex animo.</verse>
    <verse label="Prov 27:10">Amicum tuum et amicum patris tui ne dimiseriset domum fratris tui ne ingrediaris in die afflictionis tuae.Melior est vicinus iuxta quam frater procul.</verse>
    <verse label="Prov 27:11">Stude sapientiae, fili mi, et laetifica cor meum,ut possim exprobranti mihi respondere sermonem.</verse>
    <verse label="Prov 27:12">Astutus videns malum absconditus est;simplices transeuntes multati sunt.</verse>
    <verse label="Prov 27:13">Tolle vestimentum eius, qui spopondit pro extraneo,et pro alienis aufer ei pignus.</verse>
    <verse label="Prov 27:14">Qui benedicit proximo suo voce grandi mane consurgens,maledictio reputabitur ei.</verse>
    <verse label="Prov 27:15">Tecta perstillantia in die frigoriset litigiosa mulier comparantur;</verse>
    <verse label="Prov 27:16">qui retinet eam, quasi qui ventum teneat,et oleum dextera sua tenere reperietur.</verse>
    <verse label="Prov 27:17">Ferrum ferro exacuitur,et homo exacuit faciem amici sui.</verse>
    <verse label="Prov 27:18">Qui servat ficum, comedet fructus eius;et, qui custos est domini sui, glorificabitur.</verse>
    <verse label="Prov 27:19">Quomodo in aqua facies prospicit ad faciem,sic cor hominis ad hominem.</verse>
    <verse label="Prov 27:20">Infernus et Perditio numquam implentur,similiter et oculi hominum insatiabiles.</verse>
    <verse label="Prov 27:21">Quomodo probatur in conflatorio argentum et in fornace aurum,sic probatur homo ore laudantis.</verse>
    <verse label="Prov 27:22">Si pilo contuderis stultum in pila quasi ptisanas,non auferetur ab eo stultitia eius.</verse>
    <verse label="Prov 27:23">Diligenter agnosce vultum pecoris tui;appone cor tuum ad greges,</verse>
    <verse label="Prov 27:24">non enim habebis iugiter divitias.Num corona tribuetur in generationem et generationem?</verse>
    <verse label="Prov 27:25">Nudata sunt prata, et apparuerunt herbae virentes,et collecta sunt fena de montibus;</verse>
    <verse label="Prov 27:26">agni ad vestimentum tuum,et haedi ad agri pretium;</verse>
    <verse label="Prov 27:27">sufficiat tibi lac caprarum in cibum tuumet in cibum domus tuae et ad victum ancillis tuis.</verse>
    <verse label="Prov 28:1">Fugit impius, nemine persequente;iustus autem quasi leo confidens.</verse>
    <verse label="Prov 28:2">Propter peccata terrae multi principes eius;et propter hominem intellegentem et sapientemrectus ordo longior erit.</verse>
    <verse label="Prov 28:3">Vir pauper et calumnians pauperessimilis est imbri vehementi, in quo paratur fames.</verse>
    <verse label="Prov 28:4">Qui derelinquunt legem, laudant impium;qui custodiunt, succenduntur contra eum.</verse>
    <verse label="Prov 28:5">Viri mali non intellegunt iudicium;qui autem requirunt Dominum, animadvertunt omnia.</verse>
    <verse label="Prov 28:6">Melior est pauper ambulans in simplicitate suaquam perversus in viis suis, quamquam dives.</verse>
    <verse label="Prov 28:7">Qui custodit legem, filius sapiens est;qui autem comissatores pascit, confundit patrem suum.</verse>
    <verse label="Prov 28:8">Qui coacervat divitias suas usuris et fenore,liberali in pauperes congregat eas.</verse>
    <verse label="Prov 28:9">Qui declinat aures suas, ne audiat legem,oratio quoque eius erit exsecrabilis.</verse>
    <verse label="Prov 28:10">Qui decipit iustos in via mala, in interitu suo corruet,et simplices possidebunt bona eius.</verse>
    <verse label="Prov 28:11">Sapiens sibi videtur vir dives,pauper autem prudens scrutabitur eum.</verse>
    <verse label="Prov 28:12">In exsultatione iustorum multa gloria est,et, cum exaltantur impii, abscondit se homo.</verse>
    <verse label="Prov 28:13">Qui abscondit scelera sua, non prosperabit;qui autem confessus fuerit et reliquerit ea,misericordiam consequetur.</verse>
    <verse label="Prov 28:14">Beatus homo, qui semper est pavidus;qui vero indurat cor suum, corruet in malum.</verse>
    <verse label="Prov 28:15">Leo rugiens et ursus esuriensprinceps impius super populum pauperem.</verse>
    <verse label="Prov 28:16">Dux indigens prudentia multos opprimet;qui autem odit avaritiam, longi fient dies eius.</verse>
    <verse label="Prov 28:17">Hominem, animae cuiusdam sanguine gravatum,si usque ad lacum fugerit, nemo sustineat.</verse>
    <verse label="Prov 28:18">Qui ambulat simpliciter, salvus erit;qui perversis graditur viis, subito concidet.</verse>
    <verse label="Prov 28:19">Qui operatur terram suam, satiabitur panibus;qui autem sectatur otium, replebitur egestate.</verse>
    <verse label="Prov 28:20">Vir fidelis multum laudabitur;qui autem festinat ditari, non erit innocens.</verse>
    <verse label="Prov 28:21">Qui dignoscit in iudicio faciem, non benefacit;et pro buccella panis praevaricatur homo.</verse>
    <verse label="Prov 28:22">Festinat ditari vir invidus,ignorat quod egestas superveniet ei.</verse>
    <verse label="Prov 28:23">Qui corripit hominem, gratiam postea invenietmagis quam ille, qui lingua blanditur.</verse>
    <verse label="Prov 28:24">Qui abripit aliquid a patre suo et a matreet dicit: " Hoc non est peccatum ",particeps homicidae est.</verse>
    <verse label="Prov 28:25">Qui desiderium dilatat, iurgia concitat;qui vero sperat in Domino, impinguabitur.</verse>
    <verse label="Prov 28:26">Qui confidit in corde suo, stultus est;qui autem graditur sapienter, ipse salvabitur.</verse>
    <verse label="Prov 28:27">Qui dat pauperi, non indigebit;qui autem occultat oculos, abundabit maledictis.</verse>
    <verse label="Prov 28:28">Cum surrexerint impii, abscondentur homines;cum illi perierint, multiplicabuntur iusti.</verse>
    <verse label="Prov 29:1">Vir, qui correptiones dura cervice contemnit,subito conteretur absque sanatione.</verse>
    <verse label="Prov 29:2">In multiplicatione iustorum laetabitur vulgus;et in dominatione impii gemet populus.</verse>
    <verse label="Prov 29:3">Vir, qui amat sapientiam, laetificat patrem suum;qui autem nutrit scorta, perdet substantiam.</verse>
    <verse label="Prov 29:4">Rex in iustitia erigit terram;vir acceptor donorum destruet eam.</verse>
    <verse label="Prov 29:5">Homo, qui blanditur amico suo,rete expandit gressibus eius.</verse>
    <verse label="Prov 29:6">In peccato vir iniquus irretitur laqueo,et iustus exsultabit atque gaudebit.</verse>
    <verse label="Prov 29:7">Novit iustus causam pauperum,impius ignorat scientiam.</verse>
    <verse label="Prov 29:8">Homines pestilentes dissipant civitatem;sapientes vero avertunt furorem.</verse>
    <verse label="Prov 29:9">Vir sapiens, si cum stulto iudicio contenderit,sive irascatur sive rideat, non inveniet requiem.</verse>
    <verse label="Prov 29:10">Viri sanguinum oderunt simplicem;iusti autem quaerunt animam eius.</verse>
    <verse label="Prov 29:11">Totum spiritum suum profert stultus;sapiens mitigat eum in posterum.</verse>
    <verse label="Prov 29:12">Princeps, qui libenter audit verba mendacii,omnes ministros habet impios.</verse>
    <verse label="Prov 29:13">Pauper et oppressor obviaverunt sibi,utriusque oculorum illuminator est Dominus.</verse>
    <verse label="Prov 29:14">Rex, qui iudicat in veritate pauperes,thronus eius in aeternum firmabitur.</verse>
    <verse label="Prov 29:15">Virga atque correptio tribuit sapientiam;puer autem, qui dimittitur voluntati suae, confundit matrem suam.</verse>
    <verse label="Prov 29:16">In multiplicatione impiorum multiplicabuntur scelera,et iusti ruinas eorum videbunt.</verse>
    <verse label="Prov 29:17">Erudi filium tuum, et refrigerabit teet dabit delicias animae tuae.</verse>
    <verse label="Prov 29:18">Cum visio defecerit, dissipabitur populus;qui vero custodit legem, beatus est.</verse>
    <verse label="Prov 29:19">Servus verbis non potest erudiri,quia intellegit et respondere contemnit.</verse>
    <verse label="Prov 29:20">Vidisti hominem velocem ad loquendum?Magis illo spem habebit insipiens.</verse>
    <verse label="Prov 29:21">Qui delicate a pueritia nutrit servum suum,postea sentiet eum contumacem.</verse>
    <verse label="Prov 29:22">Vir iracundus provocat rixas;et, qui ad indignandum facilis est, erit ad peccandum proclivior.</verse>
    <verse label="Prov 29:23">Superbia hominis humiliabit eum,et humilis spiritu suscipiet gloriam.</verse>
    <verse label="Prov 29:24">Qui cum fure participat, odit animam suam;adiuramentum audit et non indicat.</verse>
    <verse label="Prov 29:25">Timor hominis inducit laqueum;qui sperat in Domino, sublevabitur.</verse>
    <verse label="Prov 29:26">Multi requirunt faciem principis;et iudicium a Domino egreditur singulorum.</verse>
    <verse label="Prov 29:27">Abominantur iusti virum impium;et abominantur impii eos, qui recta sunt via.</verse>
    <verse label="Prov 30:1">Verba Agur filii Iaces ex Massa.Oraculum hominis ad Itiel,ad Itiel et Ucal.</verse>
    <verse label="Prov 30:2">Quoniam stultissimus sum virorum,et sapientia hominum non est mecum;</verse>
    <verse label="Prov 30:3">et non didici sapientiamet scientiam sanctorum non novi.</verse>
    <verse label="Prov 30:4">Quis ascendit in caelum atque descendit?Quis continuit spiritum in manibus suis?Quis colligavit aquas quasi in vestimento?Quis statuit omnes terminos terrae?Quod nomen est eius, et quod nomen filii eius, si nosti?</verse>
    <verse label="Prov 30:5">Omnis sermo Dei probatusclipeus est sperantibus in eum.</verse>
    <verse label="Prov 30:6">Ne addas quidquam verbis illius:et arguaris inveniarisque mendax.</verse>
    <verse label="Prov 30:7">Duo rogavi te,ne deneges mihi, antequam moriar:</verse>
    <verse label="Prov 30:8">vanitatem et verba mendacia longe fac a me,mendicitatem et divitias ne dederis mihi,tribue tantum victum demensum mihi,</verse>
    <verse label="Prov 30:9">ne forte satiatus illiciar ad negandumet dicam: " Quis est Dominus? "aut egestate compulsus fureret periurem nomen Dei mei.</verse>
    <verse label="Prov 30:10">Ne calumnieris servum ad dominum suum,ne forte maledicat tibi, et puniaris.</verse>
    <verse label="Prov 30:11">Generatio, quae patri suo maledicitet quae matri suae non benedicit.</verse>
    <verse label="Prov 30:12">Generatio, quae sibi munda videturet non est lota a sordibus suis.</verse>
    <verse label="Prov 30:13">Generatio, cuius oculi quam excelsi sunt,et palpebrae eius in alta surrectae!</verse>
    <verse label="Prov 30:14">Generatio, quae pro dentibus gladios habet,et cultri molares eius,ut comedat inopes de terraet pauperes ex hominibus.</verse>
    <verse label="Prov 30:15">Sanguisugae duae sunt filiae: Affer, affer! ".Tria sunt insaturabilia,et quattuor, quae numquam dicunt: " Sufficit! ":</verse>
    <verse label="Prov 30:16">infernus et venter sterilis,terra, quae non satiatur aqua,ignis, qui numquam dicit: " Sufficit! ".</verse>
    <verse label="Prov 30:17">Oculum, qui subsannat patremet qui despicit obsequium matris suae,effodiant eum corvi de torrente,et comedant eum filii aquilae.</verse>
    <verse label="Prov 30:18">Tria sunt nimis difficilia mihi,et quattuor penitus ignoro:</verse>
    <verse label="Prov 30:19">viam aquilae in caelo,viam colubri super petram,viam navis in medio mariet viam viri in adulescentula.</verse>
    <verse label="Prov 30:20">Talis est et via mulieris adulterae,quae comedit et tergens os suum dicit: Non sum operata malum ".</verse>
    <verse label="Prov 30:21">Per tria movetur terra,et quattuor non potest sustinere:</verse>
    <verse label="Prov 30:22">per servum, cum regnaverit,per stultum, cum saturatus fuerit cibo,</verse>
    <verse label="Prov 30:23">per odiosam mulierem, cum in matrimonio fuerit assumpta,et per ancillam, cum fuerit heres dominae suae.</verse>
    <verse label="Prov 30:24">Quattuor sunt minima terrae,et ipsa sunt sapientiora sapientibus:</verse>
    <verse label="Prov 30:25">formicae populus infirmus,quae praeparant in messe cibum sibi;</verse>
    <verse label="Prov 30:26">hyraces plebs invalida,qui collocant in petra cubile suum;</verse>
    <verse label="Prov 30:27">regem locusta non habetet egreditur universa per turmas suas;</verse>
    <verse label="Prov 30:28">stellio manibus nitituret moratur in aedibus regis.</verse>
    <verse label="Prov 30:29">Tria sunt, quae bene gradiuntur,et quattuor, quae incedunt feliciter:</verse>
    <verse label="Prov 30:30">leo fortissimus bestiarumad nullius pavebit occursum,</verse>
    <verse label="Prov 30:31">gallus succinctus lumbos et arieset rex, qui secum habet exercitum.</verse>
    <verse label="Prov 30:32">Si stultum te praebuisti, postquam elevatus es in sublime,et si considerasti, ori impone manum.</verse>
    <verse label="Prov 30:33">Qui enim fortiter premit lac, exprimit butyrum,et, qui vehementer emungit nares, elicit sanguinem,et, qui provocat iras, producit discordias.</verse>
    <verse label="Prov 31:1">Verba Lamuelis regis Massa, quae erudivit eum mater eius.</verse>
    <verse label="Prov 31:2">Quid, fili mi? Quid, fili uteri mei?Quid, fili votorum meorum?</verse>
    <verse label="Prov 31:3">Ne dederis mulieribus substantiam tuamet vias tuas illis, quae delent reges.</verse>
    <verse label="Prov 31:4">Non decet reges, o Lamuel, non decet reges bibere vinum,nec magistratus desiderare siceram,</verse>
    <verse label="Prov 31:5">ne forte bibant et obliviscantur iudiciorumet mutent causam omnium filiorum pauperis.</verse>
    <verse label="Prov 31:6">Date siceram pereuntiet vinum his, qui amaro sunt animo:</verse>
    <verse label="Prov 31:7">bibat et obliviscatur egestatis suaeet doloris sui non recordetur amplius.</verse>
    <verse label="Prov 31:8">Aperi os tuum pro mutoet causis omnium filiorum, qui pereunt;</verse>
    <verse label="Prov 31:9">aperi os tuum, decerne, quod iustum est,et iudica inopem et pauperem.</verse>
    <verse label="Prov 31:10">ALEPH. Mulierem fortem quis inveniet?Longe super gemmas pretium eius.</verse>
    <verse label="Prov 31:11">BETH. Confidit in ea cor viri sui et spoliis non indigebit.</verse>
    <verse label="Prov 31:12">GHIMEL. Reddet ei bonum et non malum omnibus diebus vitae suae.</verse>
    <verse label="Prov 31:13">DALETH. Quaesivit lanam et linumet operata est delectatione manuum suarum.</verse>
    <verse label="Prov 31:14">HE. Facta est quasi navis institorisde longe portans panem suum.</verse>
    <verse label="Prov 31:15">VAU. Et de nocte surrexitdeditque praedam domesticis suiset cibaria ancillis suis.</verse>
    <verse label="Prov 31:16">ZAIN. Consideravit agrum et emit eum;de fructu manuum suarum plantavit vineam.</verse>
    <verse label="Prov 31:17">HETH. Accinxit fortitudine lumbos suoset roboravit brachium suum.</verse>
    <verse label="Prov 31:18">TETH. Gustavit et vidit quia bona est negotiatio eius;non exstinguetur in nocte lucerna eius.</verse>
    <verse label="Prov 31:19">IOD. Manum suam misit ad colos,et digiti eius apprehenderunt fusum.</verse>
    <verse label="Prov 31:20">CAPH. Palmas suas aperuit inopiet manum suam extendit ad pauperem.</verse>
    <verse label="Prov 31:21">LAMED. Non timebit domui suae a frigoribus nivis:omnes enim domestici eius vestiti sunt duplicibus.</verse>
    <verse label="Prov 31:22">MEM. Stragulatam vestem fecit sibi;byssus et purpura indumentum eius.</verse>
    <verse label="Prov 31:23">NUN. Nobilis in portis vir eius,quando sederit cum senatoribus terrae.</verse>
    <verse label="Prov 31:24">SAMECH. Sindonem fecit et vendiditet cingulum tradidit Chananaeo.</verse>
    <verse label="Prov 31:25">Ain. Fortitudo et decor indumentum eius,et ridebit in die novissimo.</verse>
    <verse label="Prov 31:26">PHE. Os suum aperuit sapientiae,et lex clementiae in lingua eius.</verse>
    <verse label="Prov 31:27">SADE. Consideravit semitas domus suaeet panem otiosa non comedit.</verse>
    <verse label="Prov 31:28">COPH. Surrexerunt filii eius et beatissimam praedicaverunt,vir eius et laudavit eam:</verse>
    <verse label="Prov 31:29">RES. " Multae filiae fortiter operatae sunt,tu supergressa es universas ".</verse>
    <verse label="Prov 31:30">SIN. Fallax gratia et vana est pulchritudo;mulier timens Dominum ipsa laudabitur.</verse>
    <verse label="Prov 31:31">TAU. Date ei de fructu manuum suarum,et laudent eam in portis opera eius.</verse>
  </lyrics>
</song>
