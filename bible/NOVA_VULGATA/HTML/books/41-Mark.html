<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Evangelium secundum Marcum</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>Evangelium secundum Marcum</h1>
  <h2>Chapter 1</h2>
  <p class="verse" id="Mark.1.1"><sup><a href="#Mark.1.1" class="verse-number">1</a></sup> Initium evangelii Iesu Christi Filii Dei.</p>
  <p class="verse" id="Mark.1.2"><sup><a href="#Mark.1.2" class="verse-number">2</a></sup> Sicut scriptum est in Isaia propheta: Ecce mitto angelum meum ante faciem tuam,qui praeparabit viam tuam;</p>
  <p class="verse" id="Mark.1.3"><sup><a href="#Mark.1.3" class="verse-number">3</a></sup> vox clamantis in deserto:Parate viam Domini, rectas facite semitas eius" ",</p>
  <p class="verse" id="Mark.1.4"><sup><a href="#Mark.1.4" class="verse-number">4</a></sup> fuit Ioannes Baptista in deserto praedicans baptismum paenitentiae in remissionem peccatorum.</p>
  <p class="verse" id="Mark.1.5"><sup><a href="#Mark.1.5" class="verse-number">5</a></sup> Et egrediebatur ad illum omnis Iudaeae regio et Hierosolymitae universi et baptizabantur ab illo in Iordane flumine confitentes peccata sua.</p>
  <p class="verse" id="Mark.1.6"><sup><a href="#Mark.1.6" class="verse-number">6</a></sup> Et erat Ioannes vestitus pilis cameli, et zona pellicea circa lumbos eius, et locustas et mel silvestre edebat.</p>
  <p class="verse" id="Mark.1.7"><sup><a href="#Mark.1.7" class="verse-number">7</a></sup> Et praedicabat dicens: " Venit fortior me post me, cuius non sum dignus procumbens solvere corrigiam calceamentorum eius.</p>
  <p class="verse" id="Mark.1.8"><sup><a href="#Mark.1.8" class="verse-number">8</a></sup> Ego baptizavi vos aqua; ille vero baptizabit vos in Spiritu Sancto ".</p>
  <p class="verse" id="Mark.1.9"><sup><a href="#Mark.1.9" class="verse-number">9</a></sup> Et factum est in diebus illis, venit Iesus a Nazareth Galilaeae et baptizatus est in Iordane ab Ioanne.</p>
  <p class="verse" id="Mark.1.10"><sup><a href="#Mark.1.10" class="verse-number">10</a></sup> Et statim ascendens de aqua vidit apertos caelos et Spiritum tamquam columbam descendentem in ipsum;</p>
  <p class="verse" id="Mark.1.11"><sup><a href="#Mark.1.11" class="verse-number">11</a></sup> et vox facta est de caelis: " Tu es Filius meus dilectus; in te complacui ".</p>
  <p class="verse" id="Mark.1.12"><sup><a href="#Mark.1.12" class="verse-number">12</a></sup> Et statim Spiritus expellit eum in desertum.</p>
  <p class="verse" id="Mark.1.13"><sup><a href="#Mark.1.13" class="verse-number">13</a></sup> Et erat in deserto quadraginta diebus et tentabatur a Satana; eratque cum bestiis, et angeli ministrabant illi.</p>
  <p class="verse" id="Mark.1.14"><sup><a href="#Mark.1.14" class="verse-number">14</a></sup> Postquam autem traditus est Ioannes, venit Iesus in Galilaeam praedicans evangelium Dei</p>
  <p class="verse" id="Mark.1.15"><sup><a href="#Mark.1.15" class="verse-number">15</a></sup> et dicens: " Impletum est tempus, et appropinquavit regnum Dei; paenitemini et credite evangelio ".</p>
  <p class="verse" id="Mark.1.16"><sup><a href="#Mark.1.16" class="verse-number">16</a></sup> Et praeteriens secus mare Galilaeae vidit Simonem et Andream fratrem Simonis mittentes in mare; erant enim piscatores.</p>
  <p class="verse" id="Mark.1.17"><sup><a href="#Mark.1.17" class="verse-number">17</a></sup> Et dixit eis Iesus: " Venite post me, et faciam vos fieri piscatores hominum ".</p>
  <p class="verse" id="Mark.1.18"><sup><a href="#Mark.1.18" class="verse-number">18</a></sup> Et protinus, relictis retibus, secuti sunt eum.</p>
  <p class="verse" id="Mark.1.19"><sup><a href="#Mark.1.19" class="verse-number">19</a></sup> Et progressus pusillum vidit Iacobum Zebedaei et Ioannem fratrem eius, et ipsos in navi componentes retia,</p>
  <p class="verse" id="Mark.1.20"><sup><a href="#Mark.1.20" class="verse-number">20</a></sup> et statim vocavit illos. Et, relicto patre suo Zebedaeo in navi cum mercennariis, abierunt post eum.</p>
  <p class="verse" id="Mark.1.21"><sup><a href="#Mark.1.21" class="verse-number">21</a></sup> Et ingrediuntur Capharnaum. Et statim sabbatis ingressus synagogam docebat.</p>
  <p class="verse" id="Mark.1.22"><sup><a href="#Mark.1.22" class="verse-number">22</a></sup> Et stupebant super doctrina eius: erat enim docens eos quasi potestatem habens et non sicut scribae.</p>
  <p class="verse" id="Mark.1.23"><sup><a href="#Mark.1.23" class="verse-number">23</a></sup> Et statim erat in synagoga eorum homo in spiritu immundo; et exclamavit</p>
  <p class="verse" id="Mark.1.24"><sup><a href="#Mark.1.24" class="verse-number">24</a></sup> dicens: " Quid nobis et tibi, Iesu Nazarene? Venisti perdere nos? Scio qui sis: Sanctus Dei ".</p>
  <p class="verse" id="Mark.1.25"><sup><a href="#Mark.1.25" class="verse-number">25</a></sup> Et comminatus est ei Iesus dicens: " Obmutesce et exi de homine! ".</p>
  <p class="verse" id="Mark.1.26"><sup><a href="#Mark.1.26" class="verse-number">26</a></sup> Et discerpens eum spiritus immundus et exclamans voce magna exivit ab eo.</p>
  <p class="verse" id="Mark.1.27"><sup><a href="#Mark.1.27" class="verse-number">27</a></sup> Et mirati sunt omnes, ita ut conquirerent inter se dicentes: " Quidnam est hoc? Doctrina nova cum potestate; et spiritibus immundis imperat, et oboediunt ei ".</p>
  <p class="verse" id="Mark.1.28"><sup><a href="#Mark.1.28" class="verse-number">28</a></sup> Et processit rumor eius statim ubique in omnem regionem Galilaeae.</p>
  <p class="verse" id="Mark.1.29"><sup><a href="#Mark.1.29" class="verse-number">29</a></sup> Et protinus egredientes de synagoga venerunt in domum Simonis et Andreae cum Iacobo et Ioanne.</p>
  <p class="verse" id="Mark.1.30"><sup><a href="#Mark.1.30" class="verse-number">30</a></sup> Socrus autem Simonis decumbebat febricitans; et statim dicunt ei de illa.</p>
  <p class="verse" id="Mark.1.31"><sup><a href="#Mark.1.31" class="verse-number">31</a></sup> Et accedens elevavit eam apprehensa manu; et dimisit eam febris, et ministrabat eis.</p>
  <p class="verse" id="Mark.1.32"><sup><a href="#Mark.1.32" class="verse-number">32</a></sup> Vespere autem facto, cum occidisset sol, afferebant ad eum omnes male habentes et daemonia habentes;</p>
  <p class="verse" id="Mark.1.33"><sup><a href="#Mark.1.33" class="verse-number">33</a></sup> et erat omnis civitas congregata ad ianuam.</p>
  <p class="verse" id="Mark.1.34"><sup><a href="#Mark.1.34" class="verse-number">34</a></sup> Et curavit multos, qui vexabantur variis languoribus, et daemonia multa eiecit et non sinebat loqui daemonia, quoniam sciebant eum.</p>
  <p class="verse" id="Mark.1.35"><sup><a href="#Mark.1.35" class="verse-number">35</a></sup> Et diluculo valde mane surgens egressus est et abiit in desertum locum ibique orabat.</p>
  <p class="verse" id="Mark.1.36"><sup><a href="#Mark.1.36" class="verse-number">36</a></sup> Et persecutus est eum Simon et qui cum illo erant;</p>
  <p class="verse" id="Mark.1.37"><sup><a href="#Mark.1.37" class="verse-number">37</a></sup> et cum invenissent eum, dixerunt ei: " Omnes quaerunt te! ".</p>
  <p class="verse" id="Mark.1.38"><sup><a href="#Mark.1.38" class="verse-number">38</a></sup> Et ait illis: " Eamus alibi in proximos vicos, ut et ibi praedicem: ad hoc enim veni ".</p>
  <p class="verse" id="Mark.1.39"><sup><a href="#Mark.1.39" class="verse-number">39</a></sup> Et venit praedicans in synagogis eorum per omnem Galilaeam et daemonia eiciens.</p>
  <p class="verse" id="Mark.1.40"><sup><a href="#Mark.1.40" class="verse-number">40</a></sup> Et venit ad eum leprosus deprecans eum et genu flectens et dicens ei: " Si vis, potes me mundare ".</p>
  <p class="verse" id="Mark.1.41"><sup><a href="#Mark.1.41" class="verse-number">41</a></sup> Et misertus extendens manum suam tetigit eum et ait illi: " Volo, mundare! ";</p>
  <p class="verse" id="Mark.1.42"><sup><a href="#Mark.1.42" class="verse-number">42</a></sup> et statim discessit ab eo lepra, et mundatus est.</p>
  <p class="verse" id="Mark.1.43"><sup><a href="#Mark.1.43" class="verse-number">43</a></sup> Et infremuit in eum statimque eiecit illum</p>
  <p class="verse" id="Mark.1.44"><sup><a href="#Mark.1.44" class="verse-number">44</a></sup> et dicit ei: "Vide, nemini quidquam dixeris; sed vade, ostende te sacerdoti et offer pro emundatione tua, quae praecepit Moyses, in testimonium illis ".</p>
  <p class="verse" id="Mark.1.45"><sup><a href="#Mark.1.45" class="verse-number">45</a></sup> At ille egressus coepit praedicare multum et diffamare sermonem, ita ut iam non posset manifesto in civitatem introire, sed foris in desertis locis erat; et conveniebant ad eum undique.</p>
  <h2>Chapter 2</h2>
  <p class="verse" id="Mark.2.1"><sup><a href="#Mark.2.1" class="verse-number">1</a></sup> Et iterum intravit Capharnaum post dies, et auditum est quod in domo esset.</p>
  <p class="verse" id="Mark.2.2"><sup><a href="#Mark.2.2" class="verse-number">2</a></sup> Et convenerunt multi, ita ut non amplius caperentur neque ad ianuam, et loquebatur eis verbum.</p>
  <p class="verse" id="Mark.2.3"><sup><a href="#Mark.2.3" class="verse-number">3</a></sup> Et veniunt ferentes ad eum paralyticum, qui a quattuor portabatur.</p>
  <p class="verse" id="Mark.2.4"><sup><a href="#Mark.2.4" class="verse-number">4</a></sup> Et cum non possent offerre eum illi prae turba, nudaverunt tectum, ubi erat, et perfodientes summittunt grabatum, in quo paralyticus iacebat.</p>
  <p class="verse" id="Mark.2.5"><sup><a href="#Mark.2.5" class="verse-number">5</a></sup> Cum vidisset autem Iesus fidem illorum, ait paralytico: " Fili, dimittuntur peccata tua ".</p>
  <p class="verse" id="Mark.2.6"><sup><a href="#Mark.2.6" class="verse-number">6</a></sup> Erant autem illic quidam de scribis sedentes et cogitantes in cordibus suis:</p>
  <p class="verse" id="Mark.2.7"><sup><a href="#Mark.2.7" class="verse-number">7</a></sup> " Quid hic sic loquitur? Blasphemat! Quis potest dimittere peccata nisi solus Deus? ".</p>
  <p class="verse" id="Mark.2.8"><sup><a href="#Mark.2.8" class="verse-number">8</a></sup> Quo statim cognito Iesus spiritu suo quia sic cogitarent intra se, dicit illis: " Quid ista cogitatis in cordibus vestris?</p>
  <p class="verse" id="Mark.2.9"><sup><a href="#Mark.2.9" class="verse-number">9</a></sup> Quid est facilius, dicere paralytico: "Dimittuntur peccata tua", an dicere: "Surge et tolle grabatum tuum et ambula"?</p>
  <p class="verse" id="Mark.2.10"><sup><a href="#Mark.2.10" class="verse-number">10</a></sup> Ut autem sciatis quia potestatem habet Filius hominis interra dimittendi peccata - ait paralytico -:</p>
  <p class="verse" id="Mark.2.11"><sup><a href="#Mark.2.11" class="verse-number">11</a></sup> Tibi dico: Surge, tolle grabatum tuum et vade in domum tuam ".</p>
  <p class="verse" id="Mark.2.12"><sup><a href="#Mark.2.12" class="verse-number">12</a></sup> Et surrexit et protinus sublato grabato abiit coram omnibus, ita ut admirarentur omnes et glorificarent Deum dicentes: " Numquam sic vidimus!.</p>
  <p class="verse" id="Mark.2.13"><sup><a href="#Mark.2.13" class="verse-number">13</a></sup> Et egressus est rursus ad mare; omnisque turba veniebat ad eum, et docebat eos.</p>
  <p class="verse" id="Mark.2.14"><sup><a href="#Mark.2.14" class="verse-number">14</a></sup> Et cum praeteriret, vidit Levin Alphaei sedentem ad teloneum et ait illi: " Sequere me ". Et surgens secutus est eum.</p>
  <p class="verse" id="Mark.2.15"><sup><a href="#Mark.2.15" class="verse-number">15</a></sup> Et factum est, cum accumberet in domo illius, et multi publicani et peccatores simul discumbebant cum Iesu et discipulis eius; erant enim multi et sequebantur eum.</p>
  <p class="verse" id="Mark.2.16"><sup><a href="#Mark.2.16" class="verse-number">16</a></sup> Et scribae pharisaeorum, videntes quia manducaret cum peccatoribus et publicanis, dicebant discipulis eius: " Quare cum publicanis et peccatoribus manducat? ".</p>
  <p class="verse" id="Mark.2.17"><sup><a href="#Mark.2.17" class="verse-number">17</a></sup> Et Iesus hoc audito ait illis: " Non necesse habent sani medicum, sed qui male habent; non veni vocare iustos sed peccatores ".</p>
  <p class="verse" id="Mark.2.18"><sup><a href="#Mark.2.18" class="verse-number">18</a></sup> Et erant discipuli Ioannis et pharisaei ieiunantes. Et veniunt et dicunt illi: " Cur discipuli Ioannis et discipuli pharisaeorum ieiunant, tui autem discipuli non ieiunant? ".</p>
  <p class="verse" id="Mark.2.19"><sup><a href="#Mark.2.19" class="verse-number">19</a></sup> Et ait illis Iesus: " Numquid possunt convivae nuptiarum, quamdiu sponsus cum illis est, ieiunare? Quanto tempore habent secum sponsum, non possunt ieiunare;</p>
  <p class="verse" id="Mark.2.20"><sup><a href="#Mark.2.20" class="verse-number">20</a></sup> venient autem dies, cum auferetur ab eis sponsus, et tunc ieiunabunt in illa die.</p>
  <p class="verse" id="Mark.2.21"><sup><a href="#Mark.2.21" class="verse-number">21</a></sup> Nemo assumentum panni rudis assuit vestimento veteri; alioquin supplementum aufert aliquid ab eo, novum a veteri, et peior scissura fit.</p>
  <p class="verse" id="Mark.2.22"><sup><a href="#Mark.2.22" class="verse-number">22</a></sup> Et nemo mittit vinum novellum in utres veteres, alioquin dirumpet vinum utres et vinum perit et utres; sed vinum novum in utres novos ".</p>
  <p class="verse" id="Mark.2.23"><sup><a href="#Mark.2.23" class="verse-number">23</a></sup> Et factum est, cum ipse sabbatis ambularet per sata, discipuli eius coeperunt praegredi vellentes spicas.</p>
  <p class="verse" id="Mark.2.24"><sup><a href="#Mark.2.24" class="verse-number">24</a></sup> Pharisaei autem dicebant ei: " Ecce, quid faciunt sabbatis, quod non licet? ".</p>
  <p class="verse" id="Mark.2.25"><sup><a href="#Mark.2.25" class="verse-number">25</a></sup> Et ait illis: " Numquam legistis quid fecerit David, quando necessitatem habuit et esuriit ipse et qui cum eo erant?</p>
  <p class="verse" id="Mark.2.26"><sup><a href="#Mark.2.26" class="verse-number">26</a></sup> Quomodo introivit in domum Dei sub Abiathar principe sacerdotum et panes propositionis manducavit, quos non licet manducare nisi sacerdotibus, et dedit etiam eis, qui cum eo erant? ".</p>
  <p class="verse" id="Mark.2.27"><sup><a href="#Mark.2.27" class="verse-number">27</a></sup> Et dicebat eis: " Sabbatum propter hominem factum est, et non homo propter sabbatum;</p>
  <p class="verse" id="Mark.2.28"><sup><a href="#Mark.2.28" class="verse-number">28</a></sup> itaque dominus est Filius hominis etiam sabbati ".</p>
  <h2>Chapter 3</h2>
  <p class="verse" id="Mark.3.1"><sup><a href="#Mark.3.1" class="verse-number">1</a></sup> Et introivit iterum in synago gam. Et erat ibi homo habens manum aridam;</p>
  <p class="verse" id="Mark.3.2"><sup><a href="#Mark.3.2" class="verse-number">2</a></sup> et observabant eum, si sabbatis curaret illum, ut accusarent eum.</p>
  <p class="verse" id="Mark.3.3"><sup><a href="#Mark.3.3" class="verse-number">3</a></sup> Et ait homini habenti manum aridam: " Surge in medium ".</p>
  <p class="verse" id="Mark.3.4"><sup><a href="#Mark.3.4" class="verse-number">4</a></sup> Et dicit eis: " Licet sabbatis bene facere an male? Animam salvam facere an perdere? ". At illi tacebant.</p>
  <p class="verse" id="Mark.3.5"><sup><a href="#Mark.3.5" class="verse-number">5</a></sup> Et circumspiciens eos cum ira, contristatus super caecitate cordis eorum, dicit homini: " Extende manum ". Et extendit, et restituta est manus eius.</p>
  <p class="verse" id="Mark.3.6"><sup><a href="#Mark.3.6" class="verse-number">6</a></sup> Et exeuntes pharisaei statim cum herodianis consilium faciebant adversus eum quomodo eum perderent.</p>
  <p class="verse" id="Mark.3.7"><sup><a href="#Mark.3.7" class="verse-number">7</a></sup> Et Iesus cum discipulis suis secessit ad mare. Et multa turba a Galilaea secuta est et a Iudaea</p>
  <p class="verse" id="Mark.3.8"><sup><a href="#Mark.3.8" class="verse-number">8</a></sup> et ab Hierosolymis et ab Idumaea; et, qui trans Iordanem et circa Tyrum et Sidonem, multitudo magna, audientes, quae faciebat, venerunt ad eum.</p>
  <p class="verse" id="Mark.3.9"><sup><a href="#Mark.3.9" class="verse-number">9</a></sup> Et dixit discipulis suis, ut navicula sibi praesto esset propter turbam, ne comprimerent eum.</p>
  <p class="verse" id="Mark.3.10"><sup><a href="#Mark.3.10" class="verse-number">10</a></sup> Multos enim sanavit, ita ut irruerent in eum, ut illum tangerent, quotquot habebant plagas.</p>
  <p class="verse" id="Mark.3.11"><sup><a href="#Mark.3.11" class="verse-number">11</a></sup> Et spiritus immundi, cum illum videbant, procidebant ei et clamabant dicentes: " Tu es Filius Dei! ".</p>
  <p class="verse" id="Mark.3.12"><sup><a href="#Mark.3.12" class="verse-number">12</a></sup> Et vehementer comminabatur eis, ne manifestarent illum.</p>
  <p class="verse" id="Mark.3.13"><sup><a href="#Mark.3.13" class="verse-number">13</a></sup> Et ascendit in montem et vocat ad se, quos voluit ipse, et venerunt ad eum.</p>
  <p class="verse" id="Mark.3.14"><sup><a href="#Mark.3.14" class="verse-number">14</a></sup> Et fecit Duodecim, ut essent cum illo, et ut mitteret eos praedicare</p>
  <p class="verse" id="Mark.3.15"><sup><a href="#Mark.3.15" class="verse-number">15</a></sup> habentes potestatem eiciendi daemonia:</p>
  <p class="verse" id="Mark.3.16"><sup><a href="#Mark.3.16" class="verse-number">16</a></sup> et imposuit Simoni nomen Petrum;</p>
  <p class="verse" id="Mark.3.17"><sup><a href="#Mark.3.17" class="verse-number">17</a></sup> et Iacobum Zebedaei et Ioannem fratrem Iacobi, et imposuit eis nomina Boanerges, quod est Filii tonitrui;</p>
  <p class="verse" id="Mark.3.18"><sup><a href="#Mark.3.18" class="verse-number">18</a></sup> et Andream et Philippum et Bartholomaeum et Matthaeum et Thomam et Iacobum Alphaei et Thaddaeum et Simonem Chananaeum</p>
  <p class="verse" id="Mark.3.19"><sup><a href="#Mark.3.19" class="verse-number">19</a></sup> et Iudam Iscarioth, qui et tradidit illum.</p>
  <p class="verse" id="Mark.3.20"><sup><a href="#Mark.3.20" class="verse-number">20</a></sup> Et venit ad domum; et convenit iterum turba, ita ut non possent neque panem manducare.</p>
  <p class="verse" id="Mark.3.21"><sup><a href="#Mark.3.21" class="verse-number">21</a></sup> Et cum audissent sui, exierunt tenere eum; dicebant enim: " In furorem versus est ".</p>
  <p class="verse" id="Mark.3.22"><sup><a href="#Mark.3.22" class="verse-number">22</a></sup> Et scribae, qui ab Hierosolymis descenderant, dicebant: " Beelzebul habet " et: " In principe daemonum eicit daemonia ".</p>
  <p class="verse" id="Mark.3.23"><sup><a href="#Mark.3.23" class="verse-number">23</a></sup> Et convocatis eis, in parabolis dicebat illis: " Quomodo potest Satanas Satanam eicere?</p>
  <p class="verse" id="Mark.3.24"><sup><a href="#Mark.3.24" class="verse-number">24</a></sup> Et si regnum in se dividatur, non potest stare regnum illud;</p>
  <p class="verse" id="Mark.3.25"><sup><a href="#Mark.3.25" class="verse-number">25</a></sup> et si domus in semetipsam dispertiatur, non poterit domus illa stare.</p>
  <p class="verse" id="Mark.3.26"><sup><a href="#Mark.3.26" class="verse-number">26</a></sup> Et si Satanas consurrexit in semetipsum et dispertitus est, non potest stare, sed finem habet.</p>
  <p class="verse" id="Mark.3.27"><sup><a href="#Mark.3.27" class="verse-number">27</a></sup> Nemo autem potest in domum fortis ingressus vasa eius diripere, nisi prius fortem alliget; et tunc domum eius diripiet.</p>
  <p class="verse" id="Mark.3.28"><sup><a href="#Mark.3.28" class="verse-number">28</a></sup> Amen dico vobis: Omnia dimittentur filiis hominum peccata et blasphemiae, quibus blasphemaverint;</p>
  <p class="verse" id="Mark.3.29"><sup><a href="#Mark.3.29" class="verse-number">29</a></sup> qui autem blasphemaverit in Spiritum Sanctum, non habet remissionem in aeternum, sed reus est aeterni delicti ".</p>
  <p class="verse" id="Mark.3.30"><sup><a href="#Mark.3.30" class="verse-number">30</a></sup> Quoniam dicebant: " Spiritum immundum habet ".</p>
  <p class="verse" id="Mark.3.31"><sup><a href="#Mark.3.31" class="verse-number">31</a></sup> Et venit mater eius et fratres eius, et foris stantes miserunt ad eum vocantes eum.</p>
  <p class="verse" id="Mark.3.32"><sup><a href="#Mark.3.32" class="verse-number">32</a></sup> Et sedebat circa eum turba, et dicunt ei: " Ecce mater tua et fratres tui et sorores tuae foris quaerunt te ".</p>
  <p class="verse" id="Mark.3.33"><sup><a href="#Mark.3.33" class="verse-number">33</a></sup> Et respondens eis ait: " Quae est mater mea et fratres mei? ".</p>
  <p class="verse" id="Mark.3.34"><sup><a href="#Mark.3.34" class="verse-number">34</a></sup> Et circumspiciens eos, qui in circuitu eius sedebant, ait: " Ecce mater mea et fratres mei.</p>
  <p class="verse" id="Mark.3.35"><sup><a href="#Mark.3.35" class="verse-number">35</a></sup> Qui enim fecerit voluntatem Dei, hic frater meus et soror mea et mater est ".</p>
  <h2>Chapter 4</h2>
  <p class="verse" id="Mark.4.1"><sup><a href="#Mark.4.1" class="verse-number">1</a></sup> Et iterum coepit docere ad ma re. Et congregatur ad eum tur ba plurima, ita ut in navem ascendens sederet in mari, et omnis turba circa mare super terram erant.</p>
  <p class="verse" id="Mark.4.2"><sup><a href="#Mark.4.2" class="verse-number">2</a></sup> Et docebat eos in parabolis multa et dicebat illis in doctrina sua:</p>
  <p class="verse" id="Mark.4.3"><sup><a href="#Mark.4.3" class="verse-number">3</a></sup> " Audite. Ecce exiit seminans ad seminandum.</p>
  <p class="verse" id="Mark.4.4"><sup><a href="#Mark.4.4" class="verse-number">4</a></sup> Et factum est, dum seminat, aliud cecidit circa viam, et venerunt volucres et comederunt illud.</p>
  <p class="verse" id="Mark.4.5"><sup><a href="#Mark.4.5" class="verse-number">5</a></sup> Aliud cecidit super petrosa, ubi non habebat terram multam, et statim exortum est, quoniam non habebat altitudinem terrae;</p>
  <p class="verse" id="Mark.4.6"><sup><a href="#Mark.4.6" class="verse-number">6</a></sup> et quando exortus est sol, exaestuavit et, eo quod non haberet radicem, exaruit.</p>
  <p class="verse" id="Mark.4.7"><sup><a href="#Mark.4.7" class="verse-number">7</a></sup> Et aliud cecidit in spinas, et ascenderunt spinae et suffocaverunt illud, et fructum non dedit.</p>
  <p class="verse" id="Mark.4.8"><sup><a href="#Mark.4.8" class="verse-number">8</a></sup> Et alia ceciderunt in terram bonam et dabant fructum: ascendebant et crescebant et afferebant unum triginta et unum sexaginta et unum centum ".</p>
  <p class="verse" id="Mark.4.9"><sup><a href="#Mark.4.9" class="verse-number">9</a></sup> Et dicebat: " Qui habet aures audiendi, audiat ".</p>
  <p class="verse" id="Mark.4.10"><sup><a href="#Mark.4.10" class="verse-number">10</a></sup> Et cum esset singularis, interrogaverunt eum hi, qui circa eum erant cum Duodecim, parabolas.</p>
  <p class="verse" id="Mark.4.11"><sup><a href="#Mark.4.11" class="verse-number">11</a></sup> Et dicebat eis: " Vobis datum est mysterium regni Dei; illis autem, qui foris sunt, in parabolis omnia fiunt,</p>
  <p class="verse" id="Mark.4.12"><sup><a href="#Mark.4.12" class="verse-number">12</a></sup> ut videntes videant et non videant,et audientes audiant et non intellegant,ne quando convertantur,et dimittatur eis ".</p>
  <p class="verse" id="Mark.4.13"><sup><a href="#Mark.4.13" class="verse-number">13</a></sup> Et ait illis: " Nescitis parabolam hanc, et quomodo omnes parabolas cognoscetis?</p>
  <p class="verse" id="Mark.4.14"><sup><a href="#Mark.4.14" class="verse-number">14</a></sup> Qui seminat, verbum seminat.</p>
  <p class="verse" id="Mark.4.15"><sup><a href="#Mark.4.15" class="verse-number">15</a></sup> Hi autem sunt, qui circa viam, ubi seminatur verbum: et cum audierint, confestim venit Satanas et aufert verbum, quod seminatum est in eos.</p>
  <p class="verse" id="Mark.4.16"><sup><a href="#Mark.4.16" class="verse-number">16</a></sup> Et hi sunt, qui super petrosa seminantur: qui cum audierint verbum, statim cum gaudio accipiunt illud</p>
  <p class="verse" id="Mark.4.17"><sup><a href="#Mark.4.17" class="verse-number">17</a></sup> et non habent radicem in se, sed temporales sunt; deinde orta tribulatione vel persecutione propter verbum, confestim scandalizantur.</p>
  <p class="verse" id="Mark.4.18"><sup><a href="#Mark.4.18" class="verse-number">18</a></sup> Et alii sunt, qui in spinis seminantur: hi sunt, qui verbum audierunt,</p>
  <p class="verse" id="Mark.4.19"><sup><a href="#Mark.4.19" class="verse-number">19</a></sup> et aerumnae saeculi et deceptio divitiarum et circa reliqua concupiscentiae introeuntes suffocant verbum, et sine fructu efficitur.</p>
  <p class="verse" id="Mark.4.20"><sup><a href="#Mark.4.20" class="verse-number">20</a></sup> Et hi sunt, qui super terram bonam seminati sunt: qui audiunt verbum et suscipiunt et fructificant unum triginta et unum sexaginta et unum centum.</p>
  <p class="verse" id="Mark.4.21"><sup><a href="#Mark.4.21" class="verse-number">21</a></sup> Et dicebat illis: " Numquid venit lucerna, ut sub modio ponatur aut sub lecto? Nonne ut super candelabrum ponatur?</p>
  <p class="verse" id="Mark.4.22"><sup><a href="#Mark.4.22" class="verse-number">22</a></sup> Non enim est aliquid absconditum, nisi ut manifestetur, nec factum est occultum, nisi ut in palam veniat.</p>
  <p class="verse" id="Mark.4.23"><sup><a href="#Mark.4.23" class="verse-number">23</a></sup> Si quis habet aures audiendi, audiat ".</p>
  <p class="verse" id="Mark.4.24"><sup><a href="#Mark.4.24" class="verse-number">24</a></sup> Et dicebat illis: " Videte quid audiatis. In qua mensura mensi fueritis, remetietur vobis et adicietur vobis.</p>
  <p class="verse" id="Mark.4.25"><sup><a href="#Mark.4.25" class="verse-number">25</a></sup> Qui enim habet, dabitur illi; et, qui non habet, etiam quod habet, auferetur ab illo ".</p>
  <p class="verse" id="Mark.4.26"><sup><a href="#Mark.4.26" class="verse-number">26</a></sup> Et dicebat: " Sic est regnum Dei, quemadmodum si homo iaciat sementem in terram</p>
  <p class="verse" id="Mark.4.27"><sup><a href="#Mark.4.27" class="verse-number">27</a></sup> et dormiat et exsurgat nocte ac die, et semen germinet et increscat, dum nescit ille.</p>
  <p class="verse" id="Mark.4.28"><sup><a href="#Mark.4.28" class="verse-number">28</a></sup> Ultro terra fructificat primum herbam, deinde spicam, deinde plenum frumentum in spica.</p>
  <p class="verse" id="Mark.4.29"><sup><a href="#Mark.4.29" class="verse-number">29</a></sup> Et cum se produxerit fructus, statim mittit falcem, quoniam adest messis ".</p>
  <p class="verse" id="Mark.4.30"><sup><a href="#Mark.4.30" class="verse-number">30</a></sup> Et dicebat: " Quomodo assimilabimus regnum Dei aut in qua parabola ponemus illud?</p>
  <p class="verse" id="Mark.4.31"><sup><a href="#Mark.4.31" class="verse-number">31</a></sup> Sicut granum sinapis, quod cum seminatum fuerit in terra, minus est omnibus seminibus, quae sunt in terra;</p>
  <p class="verse" id="Mark.4.32"><sup><a href="#Mark.4.32" class="verse-number">32</a></sup> et cum seminatum fuerit, ascendit et fit maius omnibus holeribus et facit ramos magnos, ita ut possint sub umbra eius aves caeli habitare ".</p>
  <p class="verse" id="Mark.4.33"><sup><a href="#Mark.4.33" class="verse-number">33</a></sup> Et talibus multis parabolis loquebatur eis verbum, prout poterant audire;</p>
  <p class="verse" id="Mark.4.34"><sup><a href="#Mark.4.34" class="verse-number">34</a></sup> sine parabola autem non loquebatur eis. Seorsum autem discipulis suis disserebat omnia.</p>
  <p class="verse" id="Mark.4.35"><sup><a href="#Mark.4.35" class="verse-number">35</a></sup> Et ait illis illa die, cum sero esset factum: " Transeamus contra ".</p>
  <p class="verse" id="Mark.4.36"><sup><a href="#Mark.4.36" class="verse-number">36</a></sup> Et dimittentes turbam, assumunt eum, ut erat in navi; et aliae naves erant cum illo.</p>
  <p class="verse" id="Mark.4.37"><sup><a href="#Mark.4.37" class="verse-number">37</a></sup> Et exoritur procella magna venti, et fluctus se mittebant in navem, ita ut iam impleretur navis.</p>
  <p class="verse" id="Mark.4.38"><sup><a href="#Mark.4.38" class="verse-number">38</a></sup> Et erat ipse in puppi supra cervical dormiens; et excitant eum et dicunt ei: " Magister, non ad te pertinet quia perimus? ".</p>
  <p class="verse" id="Mark.4.39"><sup><a href="#Mark.4.39" class="verse-number">39</a></sup> Et exsurgens comminatus est vento et dixit mari: " Tace, obmutesce! ". Et cessavit ventus, et facta est tranquillitas magna.</p>
  <p class="verse" id="Mark.4.40"><sup><a href="#Mark.4.40" class="verse-number">40</a></sup> Et ait illis: " Quid timidi estis? Necdum habetis fidem? ".</p>
  <p class="verse" id="Mark.4.41"><sup><a href="#Mark.4.41" class="verse-number">41</a></sup> Et timuerunt magno timore et dicebant ad alterutrum: " Quis putas est iste, quia et ventus et mare oboediunt ei? ".</p>
  <h2>Chapter 5</h2>
  <p class="verse" id="Mark.5.1"><sup><a href="#Mark.5.1" class="verse-number">1</a></sup> Et venerunt trans fretum maris in regionem Gerasenorum.</p>
  <p class="verse" id="Mark.5.2"><sup><a href="#Mark.5.2" class="verse-number">2</a></sup> Et exeunte eo de navi, statim occurrit ei de monumentis homo in spiritu immundo,</p>
  <p class="verse" id="Mark.5.3"><sup><a href="#Mark.5.3" class="verse-number">3</a></sup> qui domicilium habebat in monumentis; et neque catenis iam quisquam eum poterat ligare,</p>
  <p class="verse" id="Mark.5.4"><sup><a href="#Mark.5.4" class="verse-number">4</a></sup> quoniam saepe compedibus et catenis vinctus dirupisset catenas et compedes comminuisset, et nemo poterat eum domare;</p>
  <p class="verse" id="Mark.5.5"><sup><a href="#Mark.5.5" class="verse-number">5</a></sup> et semper nocte ac die in monumentis et in montibus erat clamans et concidens se lapidibus.</p>
  <p class="verse" id="Mark.5.6"><sup><a href="#Mark.5.6" class="verse-number">6</a></sup> Et videns Iesum a longe cucurrit et adoravit eum</p>
  <p class="verse" id="Mark.5.7"><sup><a href="#Mark.5.7" class="verse-number">7</a></sup> et clamans voce magna dicit: " Quid mihi et tibi, Iesu, fili Dei Altissimi? Adiuro te per Deum, ne me torqueas ".</p>
  <p class="verse" id="Mark.5.8"><sup><a href="#Mark.5.8" class="verse-number">8</a></sup> Dicebat enim illi: " Exi, spiritus immunde, ab homine ".</p>
  <p class="verse" id="Mark.5.9"><sup><a href="#Mark.5.9" class="verse-number">9</a></sup> Et interrogabat eum: " Quod tibi nomen est? ". Et dicit ei: " Legio nomen mihi est, quia multi sumus ".</p>
  <p class="verse" id="Mark.5.10"><sup><a href="#Mark.5.10" class="verse-number">10</a></sup> Et deprecabatur eum multum, ne se expelleret extra regionem.</p>
  <p class="verse" id="Mark.5.11"><sup><a href="#Mark.5.11" class="verse-number">11</a></sup> Erat autem ibi circa montem grex porcorum magnus pascens;</p>
  <p class="verse" id="Mark.5.12"><sup><a href="#Mark.5.12" class="verse-number">12</a></sup> et deprecati sunt eum dicentes: " Mitte nos in porcos, ut in eos introeamus ".</p>
  <p class="verse" id="Mark.5.13"><sup><a href="#Mark.5.13" class="verse-number">13</a></sup> Et concessit eis. Et exeuntes spiritus immundi introierunt in porcos. Et magno impetu grex ruit per praecipitium in mare, ad duo milia, et suffocabantur in mari.</p>
  <p class="verse" id="Mark.5.14"><sup><a href="#Mark.5.14" class="verse-number">14</a></sup> Qui autem pascebant eos, fugerunt et nuntiaverunt in civitatem et in agros; et egressi sunt videre quid esset facti.</p>
  <p class="verse" id="Mark.5.15"><sup><a href="#Mark.5.15" class="verse-number">15</a></sup> Et veniunt ad Iesum; et vident illum, qui a daemonio vexabatur, sedentem, vestitum et sanae mentis, eum qui legionem habuerat, et timuerunt.</p>
  <p class="verse" id="Mark.5.16"><sup><a href="#Mark.5.16" class="verse-number">16</a></sup> Et qui viderant, narraverunt illis qualiter factum esset ei, qui daemonium habuerat, et de porcis.</p>
  <p class="verse" id="Mark.5.17"><sup><a href="#Mark.5.17" class="verse-number">17</a></sup> Et rogare eum coeperunt, ut discederet a finibus eorum.</p>
  <p class="verse" id="Mark.5.18"><sup><a href="#Mark.5.18" class="verse-number">18</a></sup> Cumque ascenderet navem, qui daemonio vexatus fuerat, deprecabatur eum, ut esset cum illo.</p>
  <p class="verse" id="Mark.5.19"><sup><a href="#Mark.5.19" class="verse-number">19</a></sup> Et non admisit eum, sed ait illi: " Vade in domum tuam ad tuos et annuntia illis quanta tibi Dominus fecerit et misertus sit tui ".</p>
  <p class="verse" id="Mark.5.20"><sup><a href="#Mark.5.20" class="verse-number">20</a></sup> Et abiit et coepit praedicare in Decapoli quanta sibi fecisset Iesus, et omnes mirabantur.</p>
  <p class="verse" id="Mark.5.21"><sup><a href="#Mark.5.21" class="verse-number">21</a></sup> Et cum transcendisset Iesus in navi rursus trans fretum, convenit turba multa ad illum, et erat circa mare.</p>
  <p class="verse" id="Mark.5.22"><sup><a href="#Mark.5.22" class="verse-number">22</a></sup> Et venit quidam de archisynagogis nomine Iairus et videns eum procidit ad pedes eius</p>
  <p class="verse" id="Mark.5.23"><sup><a href="#Mark.5.23" class="verse-number">23</a></sup> et deprecatur eum multum dicens: " Filiola mea in extremis est; veni, impone manus super eam, ut salva sit et vivat ".</p>
  <p class="verse" id="Mark.5.24"><sup><a href="#Mark.5.24" class="verse-number">24</a></sup> Et abiit cum illo. Et sequebatur eum turba multa et comprimebant illum.</p>
  <p class="verse" id="Mark.5.25"><sup><a href="#Mark.5.25" class="verse-number">25</a></sup> Et mulier, quae erat in profluvio sanguinis annis duodecim</p>
  <p class="verse" id="Mark.5.26"><sup><a href="#Mark.5.26" class="verse-number">26</a></sup> et fuerat multa perpessa a compluribus medicis et erogaverat omnia sua nec quidquam profecerat, sed magis deterius habebat,</p>
  <p class="verse" id="Mark.5.27"><sup><a href="#Mark.5.27" class="verse-number">27</a></sup> cum audisset de Iesu, venit in turba retro et tetigit vestimentum eius;</p>
  <p class="verse" id="Mark.5.28"><sup><a href="#Mark.5.28" class="verse-number">28</a></sup> dicebat enim: " Si vel vestimenta eius tetigero, salva ero ".</p>
  <p class="verse" id="Mark.5.29"><sup><a href="#Mark.5.29" class="verse-number">29</a></sup> Et confestim siccatus est fons sanguinis eius, et sensit corpore quod sanata esset a plaga.</p>
  <p class="verse" id="Mark.5.30"><sup><a href="#Mark.5.30" class="verse-number">30</a></sup> Et statim Iesus cognoscens in semetipso virtutem, quae exierat de eo, conversus ad turbam aiebat: " Quis tetigit vestimenta mea? ".</p>
  <p class="verse" id="Mark.5.31"><sup><a href="#Mark.5.31" class="verse-number">31</a></sup> Et dicebant ei discipuli sui: " Vides turbam comprimentem te et dicis: Quis me tetigit?" ".</p>
  <p class="verse" id="Mark.5.32"><sup><a href="#Mark.5.32" class="verse-number">32</a></sup> Et circumspiciebat videre eam, quae hoc fecerat.</p>
  <p class="verse" id="Mark.5.33"><sup><a href="#Mark.5.33" class="verse-number">33</a></sup> Mulier autem timens et tremens, sciens quod factum esset in se, venit et procidit ante eum et dixit ei omnem veritatem.</p>
  <p class="verse" id="Mark.5.34"><sup><a href="#Mark.5.34" class="verse-number">34</a></sup> Ille autem dixit ei: " Filia, fides tua te salvam fecit. Vade in pace et esto sana a plaga tua ".</p>
  <p class="verse" id="Mark.5.35"><sup><a href="#Mark.5.35" class="verse-number">35</a></sup> Adhuc eo loquente, veniunt ab archisynagogo dicentes: " Filia tua mortua est; quid ultra vexas magistrum? ".</p>
  <p class="verse" id="Mark.5.36"><sup><a href="#Mark.5.36" class="verse-number">36</a></sup> Iesus autem, verbo, quod dicebatur, audito, ait archisynagogo: " Noli timere; tantummodo crede! ".</p>
  <p class="verse" id="Mark.5.37"><sup><a href="#Mark.5.37" class="verse-number">37</a></sup> Et non admisit quemquam sequi se nisi Petrum et Iacobum et Ioannem fratrem Iacobi.</p>
  <p class="verse" id="Mark.5.38"><sup><a href="#Mark.5.38" class="verse-number">38</a></sup> Et veniunt ad domum archisynagogi; et videt tumultum et flentes et eiulantes multum,</p>
  <p class="verse" id="Mark.5.39"><sup><a href="#Mark.5.39" class="verse-number">39</a></sup> et ingressus ait eis: " Quid turbamini et ploratis? Puella non est mortua, sed dormit ".</p>
  <p class="verse" id="Mark.5.40"><sup><a href="#Mark.5.40" class="verse-number">40</a></sup> Et irridebant eum. Ipse vero, eiectis omnibus, assumit patrem puellae et matrem et, qui secum erant, et ingreditur, ubi erat puella;</p>
  <p class="verse" id="Mark.5.41"><sup><a href="#Mark.5.41" class="verse-number">41</a></sup> et tenens manum puellae ait illi: " Talitha, qum! " - quod est interpretatum: " Puella, tibi dico: Surge! " -.</p>
  <p class="verse" id="Mark.5.42"><sup><a href="#Mark.5.42" class="verse-number">42</a></sup> Et confestim surrexit puella et ambulabat; erat enim annorum duodecim. Et obstupuerunt continuo stupore magno.</p>
  <p class="verse" id="Mark.5.43"><sup><a href="#Mark.5.43" class="verse-number">43</a></sup> Et praecepit illis vehementer, ut nemo id sciret, et dixit dari illi manducare.</p>
  <h2>Chapter 6</h2>
  <p class="verse" id="Mark.6.1"><sup><a href="#Mark.6.1" class="verse-number">1</a></sup> Et egressus est inde et venit in patriam suam, et sequuntur il lum discipuli sui.</p>
  <p class="verse" id="Mark.6.2"><sup><a href="#Mark.6.2" class="verse-number">2</a></sup> Et facto sabbato, coepit in synagoga docere; et multi audientes admirabantur dicentes: " Unde huic haec, et quae est sapientia, quae data est illi, et virtutes tales, quae per manus eius efficiuntur?</p>
  <p class="verse" id="Mark.6.3"><sup><a href="#Mark.6.3" class="verse-number">3</a></sup> Nonne iste est faber, filius Mariae et frater Iacobi et Iosetis et Iudae et Simonis? Et nonne sorores eius hic nobiscum sunt? ". Et scandalizabantur in illo.</p>
  <p class="verse" id="Mark.6.4"><sup><a href="#Mark.6.4" class="verse-number">4</a></sup> Et dicebat eis Iesus: " Non est propheta sine honore nisi in patria sua et in cognatione sua et in domo sua ".</p>
  <p class="verse" id="Mark.6.5"><sup><a href="#Mark.6.5" class="verse-number">5</a></sup> Et non poterat ibi virtutem ullam facere, nisi paucos infirmos impositis manibus curavit;</p>
  <p class="verse" id="Mark.6.6"><sup><a href="#Mark.6.6" class="verse-number">6</a></sup> et mirabatur propter incredulitatem eorum.Et circumibat castella in circuitu docens.</p>
  <p class="verse" id="Mark.6.7"><sup><a href="#Mark.6.7" class="verse-number">7</a></sup> Et convocat Duodecim et coepit eos mittere binos et dabat illis potestatem in spiritus immundos;</p>
  <p class="verse" id="Mark.6.8"><sup><a href="#Mark.6.8" class="verse-number">8</a></sup> et praecepit eis, ne quid tollerent in via nisi virgam tantum: non panem, non peram neque in zona aes,</p>
  <p class="verse" id="Mark.6.9"><sup><a href="#Mark.6.9" class="verse-number">9</a></sup> sed ut calcearentur sandaliis et ne induerentur duabus tunicis.</p>
  <p class="verse" id="Mark.6.10"><sup><a href="#Mark.6.10" class="verse-number">10</a></sup> Et dicebat eis: " Quocumque introieritis in domum, illic manete, donec exeatis inde.</p>
  <p class="verse" id="Mark.6.11"><sup><a href="#Mark.6.11" class="verse-number">11</a></sup> Et quicumque locus non receperit vos nec audierint vos, exeuntes inde excutite pulverem de pedibus vestris in testimonium illis ".</p>
  <p class="verse" id="Mark.6.12"><sup><a href="#Mark.6.12" class="verse-number">12</a></sup> Et exeuntes praedicaverunt, ut paenitentiam agerent;</p>
  <p class="verse" id="Mark.6.13"><sup><a href="#Mark.6.13" class="verse-number">13</a></sup> et daemonia multa eiciebant et ungebant oleo multos aegrotos et sanabant.</p>
  <p class="verse" id="Mark.6.14"><sup><a href="#Mark.6.14" class="verse-number">14</a></sup> Et audivit Herodes rex; manifestum enim factum est nomen eius. Et dicebant: " Ioannes Baptista resurrexit a mortuis, et propterea inoperantur virtutes in illo ".</p>
  <p class="verse" id="Mark.6.15"><sup><a href="#Mark.6.15" class="verse-number">15</a></sup> Alii autem dicebant: " Elias est ". Alii vero dicebant: " Propheta est, quasi unus ex prophetis ".</p>
  <p class="verse" id="Mark.6.16"><sup><a href="#Mark.6.16" class="verse-number">16</a></sup> Quo audito, Herodes aiebat: " Quem ego decollavi Ioannem, hic resurrexit! ".</p>
  <p class="verse" id="Mark.6.17"><sup><a href="#Mark.6.17" class="verse-number">17</a></sup> Ipse enim Herodes misit ac tenuit Ioannem et vinxit eum in carcere propter Herodiadem uxorem Philippi fratris sui, quia duxerat eam.</p>
  <p class="verse" id="Mark.6.18"><sup><a href="#Mark.6.18" class="verse-number">18</a></sup> Dicebat enim Ioannes Herodi: " Non licet tibi habere uxorem fratris tui.</p>
  <p class="verse" id="Mark.6.19"><sup><a href="#Mark.6.19" class="verse-number">19</a></sup> Herodias autem insidiabatur illi et volebat occidere eum nec poterat:</p>
  <p class="verse" id="Mark.6.20"><sup><a href="#Mark.6.20" class="verse-number">20</a></sup> Herodes enim metuebat Ioannem, sciens eum virum iustum et sanctum, et custodiebat eum, et, audito eo, multum haesitabat et libenter eum audiebat.</p>
  <p class="verse" id="Mark.6.21"><sup><a href="#Mark.6.21" class="verse-number">21</a></sup> Et cum dies opportunus accidisset, quo Herodes natali suo cenam fecit principibus suis et tribunis et primis Galilaeae,</p>
  <p class="verse" id="Mark.6.22"><sup><a href="#Mark.6.22" class="verse-number">22</a></sup> cumque introisset filia ipsius Herodiadis et saltasset, placuit Herodi simulque recumbentibus. Rex ait puellae: " Pete a me, quod vis, et dabo tibi ".</p>
  <p class="verse" id="Mark.6.23"><sup><a href="#Mark.6.23" class="verse-number">23</a></sup> Et iuravit illi multum: " Quidquid petieris a me, dabo tibi, usque ad dimidium regni mei ".</p>
  <p class="verse" id="Mark.6.24"><sup><a href="#Mark.6.24" class="verse-number">24</a></sup> Quae cum exisset, dixit matri suae: " Quid petam? ". At illa dixit: " Caput Ioannis Baptistae ".</p>
  <p class="verse" id="Mark.6.25"><sup><a href="#Mark.6.25" class="verse-number">25</a></sup> Cumque introisset statim cum festinatione ad regem, petivit dicens: " Volo ut protinus des mihi in disco caput Ioannis Baptistae ".</p>
  <p class="verse" id="Mark.6.26"><sup><a href="#Mark.6.26" class="verse-number">26</a></sup> Et contristatus rex, propter iusiurandum et propter recumbentes noluit eam decipere;</p>
  <p class="verse" id="Mark.6.27"><sup><a href="#Mark.6.27" class="verse-number">27</a></sup> et statim misso spiculatore rex praecepit afferri caput eius. Et abiens decollavit eum in carcere</p>
  <p class="verse" id="Mark.6.28"><sup><a href="#Mark.6.28" class="verse-number">28</a></sup> et attulit caput eius in disco; et dedit illud puellae, et puella dedit illud matri suae.</p>
  <p class="verse" id="Mark.6.29"><sup><a href="#Mark.6.29" class="verse-number">29</a></sup> Quo audito, discipuli eius venerunt et tulerunt corpus eius et posuerunt illud in monumento.</p>
  <p class="verse" id="Mark.6.30"><sup><a href="#Mark.6.30" class="verse-number">30</a></sup> Et convenientes apostoli ad Iesum renuntiaverunt illi omnia, quae egerant et docuerant.</p>
  <p class="verse" id="Mark.6.31"><sup><a href="#Mark.6.31" class="verse-number">31</a></sup> Et ait illis: " Venite vos ipsi seorsum in desertum locum et requiescite pusillum ". Erant enim, qui veniebant et redibant, multi, et nec manducandi spatium habebant.</p>
  <p class="verse" id="Mark.6.32"><sup><a href="#Mark.6.32" class="verse-number">32</a></sup> Et abierunt in navi in desertum locum seorsum.</p>
  <p class="verse" id="Mark.6.33"><sup><a href="#Mark.6.33" class="verse-number">33</a></sup> Et viderunt eos abeuntes et cognoverunt multi; et pedestre de omnibus civitatibus concurrerunt illuc et praevenerunt eos.</p>
  <p class="verse" id="Mark.6.34"><sup><a href="#Mark.6.34" class="verse-number">34</a></sup> Et exiens vidit multam turbam et misertus est super eos, quia erant sicut oves non habentes pastorem, et coepit docere illos multa.</p>
  <p class="verse" id="Mark.6.35"><sup><a href="#Mark.6.35" class="verse-number">35</a></sup> Et cum iam hora multa facta esset, accesserunt discipuli eius dicentes: Desertus est locus hic, et hora iam est multa;</p>
  <p class="verse" id="Mark.6.36"><sup><a href="#Mark.6.36" class="verse-number">36</a></sup> dimitte illos, ut euntes in villas et vicos in circuitu emant sibi, quod manducent ".</p>
  <p class="verse" id="Mark.6.37"><sup><a href="#Mark.6.37" class="verse-number">37</a></sup> Respondens autem ait illis: " Date illis vos manducare ". Et dicunt ei: Euntes emamus denariis ducentis panes et dabimus eis manducare? ".</p>
  <p class="verse" id="Mark.6.38"><sup><a href="#Mark.6.38" class="verse-number">38</a></sup> Et dicit eis: " Quot panes habetis? Ite, videte ". Et cum cognovissent, dicunt: " Quinque et duos pisces ".</p>
  <p class="verse" id="Mark.6.39"><sup><a href="#Mark.6.39" class="verse-number">39</a></sup> Et praecepit illis, ut accumbere facerent omnes secundum contubernia super viride fenum.</p>
  <p class="verse" id="Mark.6.40"><sup><a href="#Mark.6.40" class="verse-number">40</a></sup> Et discubuerunt secundum areas per centenos et per quinquagenos.</p>
  <p class="verse" id="Mark.6.41"><sup><a href="#Mark.6.41" class="verse-number">41</a></sup> Et acceptis quinque panibus et duobus piscibus, intuens in caelum benedixit et fregit panes et dabat discipulis suis, ut ponerent ante eos; et duos pisces divisit omnibus.</p>
  <p class="verse" id="Mark.6.42"><sup><a href="#Mark.6.42" class="verse-number">42</a></sup> Et manducaverunt omnes et saturati sunt;</p>
  <p class="verse" id="Mark.6.43"><sup><a href="#Mark.6.43" class="verse-number">43</a></sup> et sustulerunt fragmenta duodecim cophinos plenos, et de piscibus.</p>
  <p class="verse" id="Mark.6.44"><sup><a href="#Mark.6.44" class="verse-number">44</a></sup> Et erant, qui manducaverunt panes, quinque milia virorum.</p>
  <p class="verse" id="Mark.6.45"><sup><a href="#Mark.6.45" class="verse-number">45</a></sup> Et statim coegit discipulos suos ascendere navem, ut praecederent trans fretum ad Bethsaidam, dum ipse dimitteret populum.</p>
  <p class="verse" id="Mark.6.46"><sup><a href="#Mark.6.46" class="verse-number">46</a></sup> Et cum dimisisset eos, abiit in montem orare.</p>
  <p class="verse" id="Mark.6.47"><sup><a href="#Mark.6.47" class="verse-number">47</a></sup> Et cum sero factum esset, erat navis in medio mari, et ipse solus in terra.</p>
  <p class="verse" id="Mark.6.48"><sup><a href="#Mark.6.48" class="verse-number">48</a></sup> Et videns eos laborantes in remigando, erat enim ventus contrarius eis, circa quartam vigiliam noctis venit ad eos ambulans super mare et volebat praeterire eos.</p>
  <p class="verse" id="Mark.6.49"><sup><a href="#Mark.6.49" class="verse-number">49</a></sup> At illi, ut viderunt eum ambulantem super mare, putaverunt phantasma esse et exclamaverunt;</p>
  <p class="verse" id="Mark.6.50"><sup><a href="#Mark.6.50" class="verse-number">50</a></sup> omnes enim eum viderunt et conturbati sunt. Statim autem locutus est cum eis et dicit illis: " Confidite, ego sum; nolite timere! ".</p>
  <p class="verse" id="Mark.6.51"><sup><a href="#Mark.6.51" class="verse-number">51</a></sup> Et ascendit ad illos in navem, et cessavit ventus. Et valde nimis intra se stupebant;</p>
  <p class="verse" id="Mark.6.52"><sup><a href="#Mark.6.52" class="verse-number">52</a></sup> non enim intellexerant de panibus, sed erat cor illorum obcaecatum.</p>
  <p class="verse" id="Mark.6.53"><sup><a href="#Mark.6.53" class="verse-number">53</a></sup> Et cum transfretassent in terram, pervenerunt Gennesaret et applicuerunt.</p>
  <p class="verse" id="Mark.6.54"><sup><a href="#Mark.6.54" class="verse-number">54</a></sup> Cumque egressi essent de navi, continuo cognoverunt eum</p>
  <p class="verse" id="Mark.6.55"><sup><a href="#Mark.6.55" class="verse-number">55</a></sup> et percurrentes universam regionem illam coeperunt in grabatis eos, qui se male habebant, circumferre, ubi audiebant eum esse.</p>
  <p class="verse" id="Mark.6.56"><sup><a href="#Mark.6.56" class="verse-number">56</a></sup> Et quocumque introibat in vicos aut in civitates vel in villas, in plateis ponebant infirmos; et deprecabantur eum, ut vel fimbriam vestimenti eius tangerent; et, quotquot tangebant eum, salvi fiebant.</p>
  <h2>Chapter 7</h2>
  <p class="verse" id="Mark.7.1"><sup><a href="#Mark.7.1" class="verse-number">1</a></sup> Et conveniunt ad eum pharisaei et quidam de scribis venientes ab Hierosolymis;</p>
  <p class="verse" id="Mark.7.2"><sup><a href="#Mark.7.2" class="verse-number">2</a></sup> et cum vidissent quosdam ex discipulis eius communibus manibus, id est non lotis, manducare panes</p>
  <p class="verse" id="Mark.7.3"><sup><a href="#Mark.7.3" class="verse-number">3</a></sup> - pharisaei enim et omnes Iudaei, nisi pugillo lavent manus, non manducant, tenentes traditionem seniorum;</p>
  <p class="verse" id="Mark.7.4"><sup><a href="#Mark.7.4" class="verse-number">4</a></sup> et a foro nisi baptizentur, non comedunt; et alia multa sunt, quae acceperunt servanda: baptismata calicum et urceorum et aeramentorum et lectorum -</p>
  <p class="verse" id="Mark.7.5"><sup><a href="#Mark.7.5" class="verse-number">5</a></sup> et interrogant eum pharisaei et scribae: " Quare discipuli tui non ambulant iuxta traditionem seniorum, sed communibus manibus manducant panem? ".</p>
  <p class="verse" id="Mark.7.6"><sup><a href="#Mark.7.6" class="verse-number">6</a></sup> At ille dixit eis: " Bene prophetavit Isaias de vobis hypocritis, sicut scriptum est:Populus hic labiis me honorat,cor autem eorum longe est a me;</p>
  <p class="verse" id="Mark.7.7"><sup><a href="#Mark.7.7" class="verse-number">7</a></sup> in vanum autem me coluntdocentes doctrinas praecepta hominum".</p>
  <p class="verse" id="Mark.7.8"><sup><a href="#Mark.7.8" class="verse-number">8</a></sup> Relinquentes mandatum Dei tenetis traditionem hominum ".</p>
  <p class="verse" id="Mark.7.9"><sup><a href="#Mark.7.9" class="verse-number">9</a></sup> Et dicebat illis: " Bene irritum facitis praeceptum Dei, ut traditionem vestram servetis.</p>
  <p class="verse" id="Mark.7.10"><sup><a href="#Mark.7.10" class="verse-number">10</a></sup> Moyses enim dixit: "Honora patrem tuum et matrem tuam" et: "Qui maledixerit patri aut matri, morte moriatur";</p>
  <p class="verse" id="Mark.7.11"><sup><a href="#Mark.7.11" class="verse-number">11</a></sup> vos autem dicitis: "Si dixerit homo patri aut matri: Corban, quod est donum, quodcumque ex me tibi profuerit",</p>
  <p class="verse" id="Mark.7.12"><sup><a href="#Mark.7.12" class="verse-number">12</a></sup> ultra non permittitis ei facere quidquam patri aut matri</p>
  <p class="verse" id="Mark.7.13"><sup><a href="#Mark.7.13" class="verse-number">13</a></sup> rescindentes verbum Dei per traditionem vestram, quam tradidistis; et similia huiusmodi multa facitis ".</p>
  <p class="verse" id="Mark.7.14"><sup><a href="#Mark.7.14" class="verse-number">14</a></sup> Et advocata iterum turba, dicebat illis: " Audite me, omnes, et intellegite:</p>
  <p class="verse" id="Mark.7.15"><sup><a href="#Mark.7.15" class="verse-number">15</a></sup> Nihil est extra hominem introiens in eum, quod possiteum coinquinare; sed quae de homine procedunt, illa sunt, quae coinquinant hominem! ".</p>
  <p class="verse" id="Mark.7.16"><sup><a href="#Mark.7.16" class="verse-number">16</a></sup> ()</p>
  <p class="verse" id="Mark.7.17"><sup><a href="#Mark.7.17" class="verse-number">17</a></sup> Et cum introisset in domum a turba, interrogabant eum discipuli eius parabolam.</p>
  <p class="verse" id="Mark.7.18"><sup><a href="#Mark.7.18" class="verse-number">18</a></sup> Et ait illis: " Sic et vos imprudentes estis? Non intellegitis quia omne extrinsecus introiens in hominem non potest eum coinquinare,</p>
  <p class="verse" id="Mark.7.19"><sup><a href="#Mark.7.19" class="verse-number">19</a></sup> quia non introit in cor eius sed in ventrem et in secessum exit? ", purgans omnes escas.</p>
  <p class="verse" id="Mark.7.20"><sup><a href="#Mark.7.20" class="verse-number">20</a></sup> Dicebat autem: " Quod de homine exit, illud coinquinat hominem;</p>
  <p class="verse" id="Mark.7.21"><sup><a href="#Mark.7.21" class="verse-number">21</a></sup> ab intus enim de corde hominum cogitationes malae procedunt, fornicationes, furta, homicidia,</p>
  <p class="verse" id="Mark.7.22"><sup><a href="#Mark.7.22" class="verse-number">22</a></sup> adulteria, avaritiae, nequitiae, dolus, impudicitia, oculus malus, blasphemia, superbia, stultitia:</p>
  <p class="verse" id="Mark.7.23"><sup><a href="#Mark.7.23" class="verse-number">23</a></sup> omnia haec mala ab intus procedunt et coinquinant hominem ".</p>
  <p class="verse" id="Mark.7.24"><sup><a href="#Mark.7.24" class="verse-number">24</a></sup> Inde autem surgens abiit in fines Tyri et Sidonis. Et ingressus domum neminem voluit scire et non potuit latere.</p>
  <p class="verse" id="Mark.7.25"><sup><a href="#Mark.7.25" class="verse-number">25</a></sup> Sed statim ut audivit de eo mulier, cuius habebat filia spiritum immundum, veniens procidit ad pedes eius.</p>
  <p class="verse" id="Mark.7.26"><sup><a href="#Mark.7.26" class="verse-number">26</a></sup> Erat autem mulier Graeca, Syrophoenissa genere. Et rogabat eum, ut daemonium eiceret de filia eius.</p>
  <p class="verse" id="Mark.7.27"><sup><a href="#Mark.7.27" class="verse-number">27</a></sup> Et dicebat illi: " Sine prius saturari filios; non est enim bonum sumere panem filiorum et mittere catellis ".</p>
  <p class="verse" id="Mark.7.28"><sup><a href="#Mark.7.28" class="verse-number">28</a></sup> At illa respondit et dicit ei: " Domine, etiam catelli sub mensa comedunt de micis puerorum ".</p>
  <p class="verse" id="Mark.7.29"><sup><a href="#Mark.7.29" class="verse-number">29</a></sup> Et ait illi: " Propter hunc sermonem vade; exiit daemonium de filia tua.</p>
  <p class="verse" id="Mark.7.30"><sup><a href="#Mark.7.30" class="verse-number">30</a></sup> Et cum abisset domum suam, invenit puellam iacentem supra lectum et daemonium exisse.</p>
  <p class="verse" id="Mark.7.31"><sup><a href="#Mark.7.31" class="verse-number">31</a></sup> Et iterum exiens de finibus Tyri venit per Sidonem ad mare Galilaeae inter medios fines Decapoleos.</p>
  <p class="verse" id="Mark.7.32"><sup><a href="#Mark.7.32" class="verse-number">32</a></sup> Et adducunt ei surdum et mutum et deprecantur eum, ut imponat illi manum.</p>
  <p class="verse" id="Mark.7.33"><sup><a href="#Mark.7.33" class="verse-number">33</a></sup> Et apprehendens eum de turba seorsum misit digitos suos in auriculas eius et exspuens tetigit linguam eius</p>
  <p class="verse" id="Mark.7.34"><sup><a href="#Mark.7.34" class="verse-number">34</a></sup> et suspiciens in caelum ingemuit et ait illi: " Effetha ", quod est: " Adaperire ".</p>
  <p class="verse" id="Mark.7.35"><sup><a href="#Mark.7.35" class="verse-number">35</a></sup> Et statim apertae sunt aures eius, et solutum est vinculum linguae eius, et loquebatur recte.</p>
  <p class="verse" id="Mark.7.36"><sup><a href="#Mark.7.36" class="verse-number">36</a></sup> Et praecepit illis, ne cui dicerent; quanto autem eis praecipiebat, tanto magis plus praedicabant.</p>
  <p class="verse" id="Mark.7.37"><sup><a href="#Mark.7.37" class="verse-number">37</a></sup> Et eo amplius admirabantur dicentes: " Bene omnia fecit, et surdos facit audire et mutos loqui! ".</p>
  <h2>Chapter 8</h2>
  <p class="verse" id="Mark.8.1"><sup><a href="#Mark.8.1" class="verse-number">1</a></sup> In illis diebus iterum cum turba multa esset nec haberent, quod manducarent, convocatis discipulis, ait illis:</p>
  <p class="verse" id="Mark.8.2"><sup><a href="#Mark.8.2" class="verse-number">2</a></sup> " Misereor super turbam, quia iam triduo sustinent me nec habent, quod manducent;</p>
  <p class="verse" id="Mark.8.3"><sup><a href="#Mark.8.3" class="verse-number">3</a></sup> et si dimisero eos ieiunos in domum suam, deficient in via; et quidam ex eis de longe venerunt ".</p>
  <p class="verse" id="Mark.8.4"><sup><a href="#Mark.8.4" class="verse-number">4</a></sup> Et responderunt ei discipuli sui: " Unde istos poterit quis hic saturare panibus in solitudine? ".</p>
  <p class="verse" id="Mark.8.5"><sup><a href="#Mark.8.5" class="verse-number">5</a></sup> Et interrogabat eos: " Quot panes habetis? ". Qui dixerunt: " Septem ".</p>
  <p class="verse" id="Mark.8.6"><sup><a href="#Mark.8.6" class="verse-number">6</a></sup> Et praecipit turbae discumbere supra terram; et accipiens septem panes, gratias agens fregit et dabat discipulis suis, ut apponerent; et apposuerunt turbae.</p>
  <p class="verse" id="Mark.8.7"><sup><a href="#Mark.8.7" class="verse-number">7</a></sup> Et habebant pisciculos paucos; et benedicens eos, iussit hos quoque apponi.</p>
  <p class="verse" id="Mark.8.8"><sup><a href="#Mark.8.8" class="verse-number">8</a></sup> Et manducaverunt et saturati sunt; et sustulerunt, quod superaverat de fragmentis, septem sportas.</p>
  <p class="verse" id="Mark.8.9"><sup><a href="#Mark.8.9" class="verse-number">9</a></sup> Erant autem quasi quattuor milia. Et dimisit eos.</p>
  <p class="verse" id="Mark.8.10"><sup><a href="#Mark.8.10" class="verse-number">10</a></sup> Et statim ascendens navem cum discipulis suis venit in partes Dalmanutha.</p>
  <p class="verse" id="Mark.8.11"><sup><a href="#Mark.8.11" class="verse-number">11</a></sup> Et exierunt pharisaei et coeperunt conquirere cum eo quaerentes ab illo signum de caelo, tentantes eum.</p>
  <p class="verse" id="Mark.8.12"><sup><a href="#Mark.8.12" class="verse-number">12</a></sup> Et ingemiscens spiritu suo ait: " Quid generatio ista quaerit signum? Amen dico vobis: Non dabitur generationi isti signum ".</p>
  <p class="verse" id="Mark.8.13"><sup><a href="#Mark.8.13" class="verse-number">13</a></sup> Et dimittens eos, iterum ascendens abiit trans fretum.</p>
  <p class="verse" id="Mark.8.14"><sup><a href="#Mark.8.14" class="verse-number">14</a></sup> Et obliti sunt sumere panes et nisi unum panem non habebant secum in navi.</p>
  <p class="verse" id="Mark.8.15"><sup><a href="#Mark.8.15" class="verse-number">15</a></sup> Et praecipiebat eis dicens: " Videte, cavete a fermento pharisaeorum et fermento Herodis! ".</p>
  <p class="verse" id="Mark.8.16"><sup><a href="#Mark.8.16" class="verse-number">16</a></sup> Et disputabant ad invicem, quia panes non haberent.</p>
  <p class="verse" id="Mark.8.17"><sup><a href="#Mark.8.17" class="verse-number">17</a></sup> Quo cognito, ait illis: " Quid disputatis, quia panes non habetis? Nondum cognoscitis nec intellegitis? Caecatum habetis cor vestrum?</p>
  <p class="verse" id="Mark.8.18"><sup><a href="#Mark.8.18" class="verse-number">18</a></sup> Oculos habentes non videtis, et aures habentes non auditis? Nec recordamini,</p>
  <p class="verse" id="Mark.8.19"><sup><a href="#Mark.8.19" class="verse-number">19</a></sup> quando quinque panes fregi in quinque milia, quot cophinos fragmentorum plenos sustulistis? ". Dicunt ei: " Duodecim ".</p>
  <p class="verse" id="Mark.8.20"><sup><a href="#Mark.8.20" class="verse-number">20</a></sup> " Quando illos septem in quattuor milia, quot sportas plenas fragmentorum tulistis? ". Et dicunt ei: " Septem ".</p>
  <p class="verse" id="Mark.8.21"><sup><a href="#Mark.8.21" class="verse-number">21</a></sup> Et dicebat eis: " Nondum intellegitis? ".</p>
  <p class="verse" id="Mark.8.22"><sup><a href="#Mark.8.22" class="verse-number">22</a></sup> Et veniunt Bethsaida. Et adducunt ei caecum et rogant eum, ut illum tangat.</p>
  <p class="verse" id="Mark.8.23"><sup><a href="#Mark.8.23" class="verse-number">23</a></sup> Et apprehendens manum caeci eduxit eum extra vicum; et exspuens in oculos eius, impositis manibus ei, interrogabat eum: " Vides aliquid? ".</p>
  <p class="verse" id="Mark.8.24"><sup><a href="#Mark.8.24" class="verse-number">24</a></sup> Et aspiciens dicebat: " Video homines, quia velut arbores video ambulantes ".</p>
  <p class="verse" id="Mark.8.25"><sup><a href="#Mark.8.25" class="verse-number">25</a></sup> Deinde iterum imposuit manus super oculos eius; et coepit videre et restitutus est et videbat clare omnia.</p>
  <p class="verse" id="Mark.8.26"><sup><a href="#Mark.8.26" class="verse-number">26</a></sup> Et misit illum in domum suam dicens: " Nec in vicum introieris ".</p>
  <p class="verse" id="Mark.8.27"><sup><a href="#Mark.8.27" class="verse-number">27</a></sup> Et egressus est Iesus et discipuli eius in castella Caesareae Philippi; et in via interrogabat discipulos suos dicens eis: " Quem me dicunt esse homines? ".</p>
  <p class="verse" id="Mark.8.28"><sup><a href="#Mark.8.28" class="verse-number">28</a></sup> Qui responderunt illi dicentcs: " Ioannem Baptistam, alii Eliam, alii vero unum de prophetis ".</p>
  <p class="verse" id="Mark.8.29"><sup><a href="#Mark.8.29" class="verse-number">29</a></sup> Et ipse interrogabat eos: " Vos vero quem me dicitis esse? ". Respondens Petrus ait ei: " Tu es Christus ".</p>
  <p class="verse" id="Mark.8.30"><sup><a href="#Mark.8.30" class="verse-number">30</a></sup> Et comminatus est eis, ne cui dicerent de illo.</p>
  <p class="verse" id="Mark.8.31"><sup><a href="#Mark.8.31" class="verse-number">31</a></sup> Et coepit docere illos: " Oportet Filium hominis multa pati et reprobari a senioribus et a summis sacerdotibus et scribis et occidi et post tres dies resurgere ";</p>
  <p class="verse" id="Mark.8.32"><sup><a href="#Mark.8.32" class="verse-number">32</a></sup> et palam verbum loquebatur. Et apprehendens eum Petrus coepit increpare eum.</p>
  <p class="verse" id="Mark.8.33"><sup><a href="#Mark.8.33" class="verse-number">33</a></sup> Qui conversus et videns discipulos suos comminatus est Petro et dicit: Vade retro me, Satana, quoniam non sapis, quae Dei sunt, sed quae sunt hominum ".</p>
  <p class="verse" id="Mark.8.34"><sup><a href="#Mark.8.34" class="verse-number">34</a></sup> Et convocata turba cum discipulis suis, dixit eis: " Si quis vult post me sequi, deneget semetipsum et tollat crucem suam et sequatur me.</p>
  <p class="verse" id="Mark.8.35"><sup><a href="#Mark.8.35" class="verse-number">35</a></sup> Qui enim voluerit animam suam salvam facere, perdet eam; qui autem perdiderit animam suam propter me et evangelium, salvam eam faciet.</p>
  <p class="verse" id="Mark.8.36"><sup><a href="#Mark.8.36" class="verse-number">36</a></sup> Quid enim prodest homini, si lucretur mundum totum et detrimentum faciat animae suae?</p>
  <p class="verse" id="Mark.8.37"><sup><a href="#Mark.8.37" class="verse-number">37</a></sup> Quid enim dabit homo commutationem pro anima sua?</p>
  <p class="verse" id="Mark.8.38"><sup><a href="#Mark.8.38" class="verse-number">38</a></sup> Qui enim me confusus fuerit et mea verba in generatione ista adultera et peccatrice, et Filius hominis confundetur eum, cum venerit in gloria Patris sui cum angelis sanctis ".</p>
  <h2>Chapter 9</h2>
  <p class="verse" id="Mark.9.1"><sup><a href="#Mark.9.1" class="verse-number">1</a></sup> Et dicebat illis: " Amen dico vobis: Sunt quidam de hic stan tibus, qui non gustabunt mortem, donec videant regnum Dei venisse in virtute ".</p>
  <p class="verse" id="Mark.9.2"><sup><a href="#Mark.9.2" class="verse-number">2</a></sup> Et post dies sex assumit Iesus Petrum et Iacobum et Ioannem, et ducit illos in montem excelsum seorsum solos. Et transfiguratus est coram ipsis;</p>
  <p class="verse" id="Mark.9.3"><sup><a href="#Mark.9.3" class="verse-number">3</a></sup> et vestimenta eius facta sunt splendentia, candida nimis, qualia fullo super terram non potest tam candida facere.</p>
  <p class="verse" id="Mark.9.4"><sup><a href="#Mark.9.4" class="verse-number">4</a></sup> Et apparuit illis Elias cum Moyse, et erant loquentes cum Iesu.</p>
  <p class="verse" id="Mark.9.5"><sup><a href="#Mark.9.5" class="verse-number">5</a></sup> Et respondens Petrus ait Iesu: " Rabbi, bonum est nos hic esse; et faciamus tria tabernacula: tibi unum et Moysi unum et Eliae unum ".</p>
  <p class="verse" id="Mark.9.6"><sup><a href="#Mark.9.6" class="verse-number">6</a></sup> Non enim sciebat quid responderet; erant enim exterriti.</p>
  <p class="verse" id="Mark.9.7"><sup><a href="#Mark.9.7" class="verse-number">7</a></sup> Et facta est nubes obumbrans eos, et venit vox de nube: " Hic est Filius meus dilectus; audite illum ".</p>
  <p class="verse" id="Mark.9.8"><sup><a href="#Mark.9.8" class="verse-number">8</a></sup> Et statim circumspicientes neminem amplius viderunt nisi Iesum tantum secum.</p>
  <p class="verse" id="Mark.9.9"><sup><a href="#Mark.9.9" class="verse-number">9</a></sup> Et descendentibus illis de monte, praecepit illis, ne cui, quae vidissent, narrarent, nisi cum Filius hominis a mortuis resurrexerit.</p>
  <p class="verse" id="Mark.9.10"><sup><a href="#Mark.9.10" class="verse-number">10</a></sup> Et verbum continuerunt apud se, conquirentes quid esset illud: " a mortuis resurgere ".</p>
  <p class="verse" id="Mark.9.11"><sup><a href="#Mark.9.11" class="verse-number">11</a></sup> Et interrogabant eum dicentes: " Quid ergo dicunt scribae quia Eliam oporteat venire primum? ".</p>
  <p class="verse" id="Mark.9.12"><sup><a href="#Mark.9.12" class="verse-number">12</a></sup> Qui ait illis: " Elias veniens primo, restituit omnia; et quomodo scriptum est super Filio hominis, ut multa patiatur et contemnatur?</p>
  <p class="verse" id="Mark.9.13"><sup><a href="#Mark.9.13" class="verse-number">13</a></sup> Sed dico vobis: Et Elias venit; et fecerunt illi, quaecumque volebant, sicut scriptum est de eo ".</p>
  <p class="verse" id="Mark.9.14"><sup><a href="#Mark.9.14" class="verse-number">14</a></sup> Et venientes ad discipulos viderunt turbam magnam circa eos et scribas conquirentes cum illis.</p>
  <p class="verse" id="Mark.9.15"><sup><a href="#Mark.9.15" class="verse-number">15</a></sup> Et confestim omnis populus videns eum stupefactus est, et accurrentes salutabant eum.</p>
  <p class="verse" id="Mark.9.16"><sup><a href="#Mark.9.16" class="verse-number">16</a></sup> Et interrogavit eos: " Quid inter vos conquiritis? ".</p>
  <p class="verse" id="Mark.9.17"><sup><a href="#Mark.9.17" class="verse-number">17</a></sup> Et respondit ei unus de turba: " Magister, attuli filium meum ad te habentem spiritum mutum;</p>
  <p class="verse" id="Mark.9.18"><sup><a href="#Mark.9.18" class="verse-number">18</a></sup> et ubicumque eum apprehenderit, allidit eum, et spumat et stridet dentibus et arescit. Et dixi discipulis tuis, ut eicerent illum, et non potuerunt ".</p>
  <p class="verse" id="Mark.9.19"><sup><a href="#Mark.9.19" class="verse-number">19</a></sup> Qui respondens eis dicit: " O generatio incredula, quamdiu apud vos ero? Quamdiu vos patiar? Afferte illum ad me ".</p>
  <p class="verse" id="Mark.9.20"><sup><a href="#Mark.9.20" class="verse-number">20</a></sup> Et attulerunt illum ad eum. Et cum vidisset illum, spiritus statim conturbavit eum; et corruens in terram volutabatur spumans.</p>
  <p class="verse" id="Mark.9.21"><sup><a href="#Mark.9.21" class="verse-number">21</a></sup> Et interrogavit patrem eius: " Quantum temporis est, ex quo hoc ei accidit? ". At ille ait: " Ab infantia;</p>
  <p class="verse" id="Mark.9.22"><sup><a href="#Mark.9.22" class="verse-number">22</a></sup> et frequenter eum etiam in ignem et in aquas misit, ut eum perderet; sed si quid potes, adiuva nos, misertus nostri ".</p>
  <p class="verse" id="Mark.9.23"><sup><a href="#Mark.9.23" class="verse-number">23</a></sup> Iesus autem ait illi: " "Si potes!". Omnia possibilia credenti ".</p>
  <p class="verse" id="Mark.9.24"><sup><a href="#Mark.9.24" class="verse-number">24</a></sup> Et continuo exclamans pater pueri aiebat: " Credo; adiuva incredulitatem meam ".</p>
  <p class="verse" id="Mark.9.25"><sup><a href="#Mark.9.25" class="verse-number">25</a></sup> Et cum videret Iesus concurrentem turbam, comminatus est spiritui immundo dicens illi: " Mute et surde spiritus, ego tibi praecipio: Exi ab eo et amplius ne introeas in eum ".</p>
  <p class="verse" id="Mark.9.26"><sup><a href="#Mark.9.26" class="verse-number">26</a></sup> Et clamans et multum discerpens eum exiit; et factus est sicut mortuus, ita ut multi dicerent: " Mortuus est! ".</p>
  <p class="verse" id="Mark.9.27"><sup><a href="#Mark.9.27" class="verse-number">27</a></sup> Iesus autem tenens manum eius elevavit illum, et surrexit.</p>
  <p class="verse" id="Mark.9.28"><sup><a href="#Mark.9.28" class="verse-number">28</a></sup> Et cum introisset in domum, discipuli eius secreto interrogabant eum: " Quare nos non potuimus eicere eum? ".</p>
  <p class="verse" id="Mark.9.29"><sup><a href="#Mark.9.29" class="verse-number">29</a></sup> Et dixit illis: " Hoc genus in nullo potest exire nisi in oratione ".</p>
  <p class="verse" id="Mark.9.30"><sup><a href="#Mark.9.30" class="verse-number">30</a></sup> Et inde profecti peragrabant Galilaeam; nec volebat quemquam scire.</p>
  <p class="verse" id="Mark.9.31"><sup><a href="#Mark.9.31" class="verse-number">31</a></sup> Docebat enim discipulos suos et dicebat illis: " Filius hominis traditur in manus hominum, et occident eum, et occisus post tres dies resurget ".</p>
  <p class="verse" id="Mark.9.32"><sup><a href="#Mark.9.32" class="verse-number">32</a></sup> At illi ignorabant verbum et timebant eum interrogare.</p>
  <p class="verse" id="Mark.9.33"><sup><a href="#Mark.9.33" class="verse-number">33</a></sup> Et venerunt Capharnaum. Qui cum domi esset, interrogabat eos: " Quid in via tractabatis? ".</p>
  <p class="verse" id="Mark.9.34"><sup><a href="#Mark.9.34" class="verse-number">34</a></sup> At illi tacebant. Siquidem inter se in via disputaverant, quis esset maior.</p>
  <p class="verse" id="Mark.9.35"><sup><a href="#Mark.9.35" class="verse-number">35</a></sup> Et residens vocavit Duodecim et ait illis: " Si quis vult primus esse, erit omnium novissimus et omnium minister ".</p>
  <p class="verse" id="Mark.9.36"><sup><a href="#Mark.9.36" class="verse-number">36</a></sup> Et accipiens puerum, statuit eum in medio eorum; quem ut complexus esset, ait illis:</p>
  <p class="verse" id="Mark.9.37"><sup><a href="#Mark.9.37" class="verse-number">37</a></sup> " Quisquis unum ex huiusmodi pueris receperit in nomine meo, me recipit; et, quicumque me susceperit, non me suscipit, sed eum qui me misit ".</p>
  <p class="verse" id="Mark.9.38"><sup><a href="#Mark.9.38" class="verse-number">38</a></sup> Dixit illi Ioannes: " Magister, vidimus quendam in nomine tuo eicientem daemonia, et prohibebamus eum, quia non sequebatur nos ".</p>
  <p class="verse" id="Mark.9.39"><sup><a href="#Mark.9.39" class="verse-number">39</a></sup> Iesus autem ait: " Nolite prohibere eum. Nemo est enim, qui faciat virtutem in nomine meo et possit cito male loqui de me;</p>
  <p class="verse" id="Mark.9.40"><sup><a href="#Mark.9.40" class="verse-number">40</a></sup> qui enim non est adversum nos, pro nobis est.</p>
  <p class="verse" id="Mark.9.41"><sup><a href="#Mark.9.41" class="verse-number">41</a></sup> Quisquis enim potum dederit vobis calicem aquae in nomine, quia Christi estis, amen dico vobis: Non perdet mercedem suam.</p>
  <p class="verse" id="Mark.9.42"><sup><a href="#Mark.9.42" class="verse-number">42</a></sup> Et quisquis scandalizaverit unum ex his pusillis credentibus in me, bonum est ei magis, ut circumdetur mola asinaria collo eius, et in mare mittatur.</p>
  <p class="verse" id="Mark.9.43"><sup><a href="#Mark.9.43" class="verse-number">43</a></sup> Et si scandalizaverit te manus tua, abscide illam: bonum est tibi debilem introire in vitam, quam duas manus habentem ire ingehennam, in ignem inexstinguibilem.</p>
  <p class="verse" id="Mark.9.44"><sup><a href="#Mark.9.44" class="verse-number">44</a></sup> ()</p>
  <p class="verse" id="Mark.9.45"><sup><a href="#Mark.9.45" class="verse-number">45</a></sup> Et si pes tuus te scandalizat, amputa illum: bonum est tibi claudum introire in vitam,quam duos pedes habentem mitti in gehennam.</p>
  <p class="verse" id="Mark.9.46"><sup><a href="#Mark.9.46" class="verse-number">46</a></sup> ()</p>
  <p class="verse" id="Mark.9.47"><sup><a href="#Mark.9.47" class="verse-number">47</a></sup> Et si oculus tuus scandalizat te, eice eum: bonum est tibi luscum introire in regnum Dei, quam duos oculos habentem mitti in gehennam,</p>
  <p class="verse" id="Mark.9.48"><sup><a href="#Mark.9.48" class="verse-number">48</a></sup> ubi vermis eorum non moritur, et ignis non exstinguitur;</p>
  <p class="verse" id="Mark.9.49"><sup><a href="#Mark.9.49" class="verse-number">49</a></sup> omnis enim igne salietur.</p>
  <p class="verse" id="Mark.9.50"><sup><a href="#Mark.9.50" class="verse-number">50</a></sup> Bonum est sal; quod si sal insulsum fuerit, in quo illud condietis? Habete in vobis sal et pacem habete inter vos ".</p>
  <h2>Chapter 10</h2>
  <p class="verse" id="Mark.10.1"><sup><a href="#Mark.10.1" class="verse-number">1</a></sup> Et inde exsurgens venit in fines Iudaeae ultra Iorda nem; et conveniunt iterum turbae ad eum, et, sicut consueverat, iterum docebat illos.</p>
  <p class="verse" id="Mark.10.2"><sup><a href="#Mark.10.2" class="verse-number">2</a></sup> Et accedentes pharisaei interrogabant eum, si licet viro uxorem dimittere, tentantes eum.</p>
  <p class="verse" id="Mark.10.3"><sup><a href="#Mark.10.3" class="verse-number">3</a></sup> At ille respondens dixit eis: " Quid vobis praecepit Moyses? ".</p>
  <p class="verse" id="Mark.10.4"><sup><a href="#Mark.10.4" class="verse-number">4</a></sup> Qui dixerunt: " Moyses permisit libellum repudii scribere et dimittere.</p>
  <p class="verse" id="Mark.10.5"><sup><a href="#Mark.10.5" class="verse-number">5</a></sup> Iesus autem ait eis: " Ad duritiam cordis vestri scripsit vobis praeceptum istud.</p>
  <p class="verse" id="Mark.10.6"><sup><a href="#Mark.10.6" class="verse-number">6</a></sup> Ab initio autem creaturae masculum et feminam fecit eos.</p>
  <p class="verse" id="Mark.10.7"><sup><a href="#Mark.10.7" class="verse-number">7</a></sup> Propter hoc relinquet homo patrem suum et matrem et adhaerebit ad uxorern suam,</p>
  <p class="verse" id="Mark.10.8"><sup><a href="#Mark.10.8" class="verse-number">8</a></sup> et erunt duo in carne una; itaque iam non sunt duo sed una caro.</p>
  <p class="verse" id="Mark.10.9"><sup><a href="#Mark.10.9" class="verse-number">9</a></sup> Quod ergo Deus coniunxit, homo non separet ".</p>
  <p class="verse" id="Mark.10.10"><sup><a href="#Mark.10.10" class="verse-number">10</a></sup> Et domo iterum discipuli de hoc interrogabant eum.</p>
  <p class="verse" id="Mark.10.11"><sup><a href="#Mark.10.11" class="verse-number">11</a></sup> Et dicit illis: " Quicumque dimiserit uxorem suam et aliam duxerit, adulterium committit in eam;</p>
  <p class="verse" id="Mark.10.12"><sup><a href="#Mark.10.12" class="verse-number">12</a></sup> et si ipsa dimiserit virum suum et alii nupserit, moechatur ".</p>
  <p class="verse" id="Mark.10.13"><sup><a href="#Mark.10.13" class="verse-number">13</a></sup> Et offerebant illi parvulos, ut tangeret illos; discipuli autem comminabantur eis.</p>
  <p class="verse" id="Mark.10.14"><sup><a href="#Mark.10.14" class="verse-number">14</a></sup> At videns Iesus, indigne tulit et ait illis: " Sinite parvulos venire ad me. Ne prohibueritis eos; talium est enim regnum Dei.</p>
  <p class="verse" id="Mark.10.15"><sup><a href="#Mark.10.15" class="verse-number">15</a></sup> Amen dico vobis: Quisquis non receperit regnum Dei velut parvulus, non intrabit in illud ".</p>
  <p class="verse" id="Mark.10.16"><sup><a href="#Mark.10.16" class="verse-number">16</a></sup> Et complexans eos benedicebat imponens manus super illos.</p>
  <p class="verse" id="Mark.10.17"><sup><a href="#Mark.10.17" class="verse-number">17</a></sup> Et cum egrederetur in viam, accurrens quidam et, genu flexo ante eum, rogabat eum: " Magister bone, quid faciam ut vitam aeternam percipiam? ".</p>
  <p class="verse" id="Mark.10.18"><sup><a href="#Mark.10.18" class="verse-number">18</a></sup> Iesus autem dixit ei: " Quid me dicis bonum? Nemo bonus, nisi unus Deus.</p>
  <p class="verse" id="Mark.10.19"><sup><a href="#Mark.10.19" class="verse-number">19</a></sup> Praecepta nosti: ne occidas, ne adulteres, ne fureris, ne falsum testimonium dixeris, ne fraudem feceris, honora patrem tuum et matrem ".</p>
  <p class="verse" id="Mark.10.20"><sup><a href="#Mark.10.20" class="verse-number">20</a></sup> Ille autem dixit ei: " Magister, haec omnia conservavi a iuventute mea.</p>
  <p class="verse" id="Mark.10.21"><sup><a href="#Mark.10.21" class="verse-number">21</a></sup> Iesus autem intuitus eum dilexit eum et dixit illi: " Unum tibi deest: vade, quaecumque habes, vende et da pauperibus et habebis thesaurum in caelo; et veni, sequere me ".</p>
  <p class="verse" id="Mark.10.22"><sup><a href="#Mark.10.22" class="verse-number">22</a></sup> Qui contristatus in hoc verbo, abiit maerens: erat enim habens possessiones multas.</p>
  <p class="verse" id="Mark.10.23"><sup><a href="#Mark.10.23" class="verse-number">23</a></sup> Et circumspiciens Iesus ait discipulis suis: " Quam difficile, qui pecunias habent, in regnum Dei introibunt ".</p>
  <p class="verse" id="Mark.10.24"><sup><a href="#Mark.10.24" class="verse-number">24</a></sup> Discipuli autem obstupescebant in verbis eius. At Iesus rursus respondens ait illis: " Filii, quam diffficile est in regnum Dei introire.</p>
  <p class="verse" id="Mark.10.25"><sup><a href="#Mark.10.25" class="verse-number">25</a></sup> Facilius est camelum per foramen acus transire quam divitem intrare in regnum Dei ".</p>
  <p class="verse" id="Mark.10.26"><sup><a href="#Mark.10.26" class="verse-number">26</a></sup> Qui magis admirabantur dicentes ad semetipsos: " Et quis potest salvus fieri? ".</p>
  <p class="verse" id="Mark.10.27"><sup><a href="#Mark.10.27" class="verse-number">27</a></sup> Intuens illos Iesus ait: " Apud homines impossibile est sed non apud Deum: omnia enim possibilia sunt apud Deum ".</p>
  <p class="verse" id="Mark.10.28"><sup><a href="#Mark.10.28" class="verse-number">28</a></sup> Coepit Petrus ei dicere: " Ecce nos dimisimus omnia et secuti sumus te.</p>
  <p class="verse" id="Mark.10.29"><sup><a href="#Mark.10.29" class="verse-number">29</a></sup> Ait Iesus: " Amen dico vobis: Nemo est, qui reliquerit domum aut fratres aut sorores aut matrem aut patrem aut filios aut agros propter me et propter evangelium,</p>
  <p class="verse" id="Mark.10.30"><sup><a href="#Mark.10.30" class="verse-number">30</a></sup> qui non accipiat centies tantum nunc in tempore hoc, domos et fratres et sorores et matres et filios et agros cum persecutionibus, et in saeculo futuro vitam aeternam.</p>
  <p class="verse" id="Mark.10.31"><sup><a href="#Mark.10.31" class="verse-number">31</a></sup> Multi autem erunt primi novissimi, et novissimi primi ".</p>
  <p class="verse" id="Mark.10.32"><sup><a href="#Mark.10.32" class="verse-number">32</a></sup> Erant autem in via ascendentes in Hierosolymam, et praecedebat illos Iesus, et stupebant; illi autem sequentes timebant. Et assumens iterum Duodecim coepit illis dicere, quae essent ei eventura:</p>
  <p class="verse" id="Mark.10.33"><sup><a href="#Mark.10.33" class="verse-number">33</a></sup> " Ecce ascendimus in Hierosolymam; et Filius hominis tradetur principibus sacerdotum et scribis, et damnabunt eum morte et tradent eum gentibus</p>
  <p class="verse" id="Mark.10.34"><sup><a href="#Mark.10.34" class="verse-number">34</a></sup> et illudent ei et conspuent eum et flagellabunt eum et interficient eum, et post tres dies resurget ".</p>
  <p class="verse" id="Mark.10.35"><sup><a href="#Mark.10.35" class="verse-number">35</a></sup> Et accedunt ad eum Iacobus et Ioannes filii Zebedaei dicentes ei: " Magister, volumus, ut quodcumque petierimus a te, facias nobis ".</p>
  <p class="verse" id="Mark.10.36"><sup><a href="#Mark.10.36" class="verse-number">36</a></sup> At ille dixit eis: " Quid vultis, ut faciam vobis? ".</p>
  <p class="verse" id="Mark.10.37"><sup><a href="#Mark.10.37" class="verse-number">37</a></sup> Illi autem dixerunt ei: " Da nobis, ut unus ad dexteram tuam et alius ad sinistram sedeamus in gloria tua ".</p>
  <p class="verse" id="Mark.10.38"><sup><a href="#Mark.10.38" class="verse-number">38</a></sup> Iesus autem ait eis: " Nescitis quid petatis. Potestis bibere calicem, quem ego bibo, aut baptismum, quo ego baptizor, baptizari? ".</p>
  <p class="verse" id="Mark.10.39"><sup><a href="#Mark.10.39" class="verse-number">39</a></sup> At illi dixerunt ei: " Possumus ". Iesus autem ait eis: " Calicem quidem, quem ego bibo, bibetis et baptismum, quo ego baptizor, baptizabimini;</p>
  <p class="verse" id="Mark.10.40"><sup><a href="#Mark.10.40" class="verse-number">40</a></sup> sedere autem ad dexteram meam vel ad sinistram non est meum dare, sed quibus paratum est ".</p>
  <p class="verse" id="Mark.10.41"><sup><a href="#Mark.10.41" class="verse-number">41</a></sup> Et audientes decem coeperunt indignari de Iacobo et Ioanne.</p>
  <p class="verse" id="Mark.10.42"><sup><a href="#Mark.10.42" class="verse-number">42</a></sup> Et vocans eos Iesus ait illis: " Scitis quia hi, qui videntur principari gentibus, dominantur eis, et principes eorum potestatem habent ipsorum.</p>
  <p class="verse" id="Mark.10.43"><sup><a href="#Mark.10.43" class="verse-number">43</a></sup> Non ita est autem in vobis, sed quicumque voluerit fieri maior inter vos, erit vester minister;</p>
  <p class="verse" id="Mark.10.44"><sup><a href="#Mark.10.44" class="verse-number">44</a></sup> et, quicumque voluerit in vobis primus esse, erit omnium servus;</p>
  <p class="verse" id="Mark.10.45"><sup><a href="#Mark.10.45" class="verse-number">45</a></sup> nam et Filius hominis non venit, ut ministraretur ei, sed ut ministraret et daret animam suam redemptionem pro multis ".</p>
  <p class="verse" id="Mark.10.46"><sup><a href="#Mark.10.46" class="verse-number">46</a></sup> Et veniunt Ierichum. Et proficiscente eo de Iericho et discipulis eius et plurima multitudine, filius Timaei Bartimaeus caecus sedebat iuxta viam mendicans.</p>
  <p class="verse" id="Mark.10.47"><sup><a href="#Mark.10.47" class="verse-number">47</a></sup> Qui cum audisset quia Iesus Nazarenus est, coepit clamare et dicere: " Fili David Iesu, miserere mei! ".</p>
  <p class="verse" id="Mark.10.48"><sup><a href="#Mark.10.48" class="verse-number">48</a></sup> Et comminabantur ei multi, ut taceret; at ille multo magis clamabat: " Fili David, miserere mei! ".</p>
  <p class="verse" id="Mark.10.49"><sup><a href="#Mark.10.49" class="verse-number">49</a></sup> Et stans Iesus dixit: " Vocate illum ". Et vocant caecum dicentes ei: " Animaequior esto. Surge, vocat te ".</p>
  <p class="verse" id="Mark.10.50"><sup><a href="#Mark.10.50" class="verse-number">50</a></sup> Qui, proiecto vestimento suo, exsiliens venit ad Iesum.</p>
  <p class="verse" id="Mark.10.51"><sup><a href="#Mark.10.51" class="verse-number">51</a></sup> Et respondens ei Iesus dixit: " Quid vis tibi faciam? ". Caecus autem dixit ei: " Rabboni, ut videam ".</p>
  <p class="verse" id="Mark.10.52"><sup><a href="#Mark.10.52" class="verse-number">52</a></sup> Et Iesus ait illi: " Vade; fides tua te salvum fecit ". Et confestim vidit et sequebatur eum in via.</p>
  <h2>Chapter 11</h2>
  <p class="verse" id="Mark.11.1"><sup><a href="#Mark.11.1" class="verse-number">1</a></sup> Et cum appropinquarent Hierosolymae, Bethphage et Bethaniae ad montem Olivarum, mittit duos ex discipulis suis</p>
  <p class="verse" id="Mark.11.2"><sup><a href="#Mark.11.2" class="verse-number">2</a></sup> et ait illis: " Ite in castellum, quod est contra vos, et statim introeuntes illud invenietis pullum ligatum, super quem nemo adhuc hominum sedit; solvite illum et adducite.</p>
  <p class="verse" id="Mark.11.3"><sup><a href="#Mark.11.3" class="verse-number">3</a></sup> Et si quis vobis dixerit: "Quid facitis hoc?", dicite: "Domino necessarius est, et continuo illum remittit iterum huc" ".</p>
  <p class="verse" id="Mark.11.4"><sup><a href="#Mark.11.4" class="verse-number">4</a></sup> Et abeuntes invenerunt pullum ligatum ante ianuam foris in bivio et solvunt eum.</p>
  <p class="verse" id="Mark.11.5"><sup><a href="#Mark.11.5" class="verse-number">5</a></sup> Et quidam de illic stantibus dicebant illis: " Quid facitis solventes pullum? ".</p>
  <p class="verse" id="Mark.11.6"><sup><a href="#Mark.11.6" class="verse-number">6</a></sup> Qui dixerunt eis, sicut dixerat Iesus; et dimiserunt eis.</p>
  <p class="verse" id="Mark.11.7"><sup><a href="#Mark.11.7" class="verse-number">7</a></sup> Et ducunt pullum ad Iesum et imponunt illi vestimenta sua; et sedit super eum.</p>
  <p class="verse" id="Mark.11.8"><sup><a href="#Mark.11.8" class="verse-number">8</a></sup> Et multi vestimenta sua straverunt in via, alii autem frondes, quas exciderant in agris.</p>
  <p class="verse" id="Mark.11.9"><sup><a href="#Mark.11.9" class="verse-number">9</a></sup> Et qui praeibant et qui sequebantur, clamabant: " Hosanna! Benedictus, qui venit in nomine Domini!</p>
  <p class="verse" id="Mark.11.10"><sup><a href="#Mark.11.10" class="verse-number">10</a></sup> Benedictum, quod venit regnum patris nostri David! Hosanna in excelsis!.</p>
  <p class="verse" id="Mark.11.11"><sup><a href="#Mark.11.11" class="verse-number">11</a></sup> Et introivit Hierosolymam in templum; et circumspectis omnibus, cum iam vespera esset hora, exivit in Bethaniam cum Duodecim.</p>
  <p class="verse" id="Mark.11.12"><sup><a href="#Mark.11.12" class="verse-number">12</a></sup> Et altera die cum exirent a Bethania, esuriit.</p>
  <p class="verse" id="Mark.11.13"><sup><a href="#Mark.11.13" class="verse-number">13</a></sup> Cumque vidisset a longe ficum habentem folia, venit si quid forte inveniret in ea; et cum venisset ad eam, nihil invenit praeter folia: non enim erat tempus ficorum.</p>
  <p class="verse" id="Mark.11.14"><sup><a href="#Mark.11.14" class="verse-number">14</a></sup> Et respondens dixit ei: " Iam non amplius in aeternum quisquam fructum ex te manducet ". Et audiebant discipuli eius.</p>
  <p class="verse" id="Mark.11.15"><sup><a href="#Mark.11.15" class="verse-number">15</a></sup> Et veniunt Hierosolymam. Et cum introisset in templum, coepit eicere vendentes et ementes in templo et mensas nummulariorum et cathedras vendentium columbas evertit;</p>
  <p class="verse" id="Mark.11.16"><sup><a href="#Mark.11.16" class="verse-number">16</a></sup> et non sinebat, ut quisquam vas transferret per templum.</p>
  <p class="verse" id="Mark.11.17"><sup><a href="#Mark.11.17" class="verse-number">17</a></sup> Et docebat dicens eis: " Non scriptum est: "Domus mea domus orationis vocabitur omnibus gentibus"? Vos autem fecistis eam speluncam latronum ".</p>
  <p class="verse" id="Mark.11.18"><sup><a href="#Mark.11.18" class="verse-number">18</a></sup> Quo audito, principes sacerdotum et scribae quaerebant quomodo eum perderent; timebant enim eum, quoniam universa turba admirabatur super doctrina eius.</p>
  <p class="verse" id="Mark.11.19"><sup><a href="#Mark.11.19" class="verse-number">19</a></sup> Et cum vespera facta esset, egrediebantur de civitate.</p>
  <p class="verse" id="Mark.11.20"><sup><a href="#Mark.11.20" class="verse-number">20</a></sup> Et cum mane transirent, viderunt ficum aridam factam a radicibus.</p>
  <p class="verse" id="Mark.11.21"><sup><a href="#Mark.11.21" class="verse-number">21</a></sup> Et recordatus Petrus dicit ei: " Rabbi, ecce ficus, cui maledixisti, aruit ".</p>
  <p class="verse" id="Mark.11.22"><sup><a href="#Mark.11.22" class="verse-number">22</a></sup> Et respondens Iesus ait illis: " Habete fidem Dei!</p>
  <p class="verse" id="Mark.11.23"><sup><a href="#Mark.11.23" class="verse-number">23</a></sup> Amen dico vobis: Quicumque dixerit huic monti: "Tollere et mittere in mare", et non haesitaverit in corde suo, sed crediderit quia, quod dixerit, fiat, fiet ei.</p>
  <p class="verse" id="Mark.11.24"><sup><a href="#Mark.11.24" class="verse-number">24</a></sup> Propterea dico vobis: Omnia, quaecumque orantes petitis, credite quia iam accepistis, et erunt vobis.</p>
  <p class="verse" id="Mark.11.25"><sup><a href="#Mark.11.25" class="verse-number">25</a></sup> Et cum statis in oratione, dimittite, si quid habetis adversus aliquem, ut etPater vester, qui in caelis est, dimittat vobis peccata vestra ".</p>
  <p class="verse" id="Mark.11.26"><sup><a href="#Mark.11.26" class="verse-number">26</a></sup> ()</p>
  <p class="verse" id="Mark.11.27"><sup><a href="#Mark.11.27" class="verse-number">27</a></sup> Et veniunt rursus Hierosolymam. Et cum ambularet in templo, accedunt ad eum summi sacerdotes et scribae et seniores</p>
  <p class="verse" id="Mark.11.28"><sup><a href="#Mark.11.28" class="verse-number">28</a></sup> et dicebant illi: " In qua potestate haec facis? Vel quis tibi dedit hanc potestatem, ut ista facias? ".</p>
  <p class="verse" id="Mark.11.29"><sup><a href="#Mark.11.29" class="verse-number">29</a></sup> Iesus autem ait illis: " Interrogabo vos unum verbum, et respondete mihi; et dicam vobis, in qua potestate haec faciam:</p>
  <p class="verse" id="Mark.11.30"><sup><a href="#Mark.11.30" class="verse-number">30</a></sup> Baptismum Ioannis de caelo erat an ex hominibus? Respondete mihi ".</p>
  <p class="verse" id="Mark.11.31"><sup><a href="#Mark.11.31" class="verse-number">31</a></sup> At illi cogitabant secum dicentes: " Si dixerimus: "De caelo", dicet: Quare ergo non credidistis ei?";</p>
  <p class="verse" id="Mark.11.32"><sup><a href="#Mark.11.32" class="verse-number">32</a></sup> si autem dixerimus: "Ex hominibus?" ". Timebant populum: omnes enim habebant Ioannem quia vere propheta esset.</p>
  <p class="verse" id="Mark.11.33"><sup><a href="#Mark.11.33" class="verse-number">33</a></sup> Et respondentes dicunt Iesu: " Nescimus ". Et Iesus ait illis: " Neque ego dico vobis in qua potestate haec faciam ".</p>
  <h2>Chapter 12</h2>
  <p class="verse" id="Mark.12.1"><sup><a href="#Mark.12.1" class="verse-number">1</a></sup> Et coepit illis in parabolis loqui: " Vineam pastinavit ho mo et circumdedit saepem et fodit lacum et aedificavit turrim et locavit eam agricolis et peregre profectus est.</p>
  <p class="verse" id="Mark.12.2"><sup><a href="#Mark.12.2" class="verse-number">2</a></sup> Et misit ad agricolas in tempore servum, ut ab agricolis acciperet de fructu vineae;</p>
  <p class="verse" id="Mark.12.3"><sup><a href="#Mark.12.3" class="verse-number">3</a></sup> qui apprehensum eum caeciderunt et dimiserunt vacuum.</p>
  <p class="verse" id="Mark.12.4"><sup><a href="#Mark.12.4" class="verse-number">4</a></sup> Et iterum misit ad illos alium servum; et illum in capite vulneraverunt et contumeliis affecerunt.</p>
  <p class="verse" id="Mark.12.5"><sup><a href="#Mark.12.5" class="verse-number">5</a></sup> Et alium misit, et illum occiderunt, et plures alios, quosdam caedentes, alios vero occidentes.</p>
  <p class="verse" id="Mark.12.6"><sup><a href="#Mark.12.6" class="verse-number">6</a></sup> Adhuc unum habebat, filium dilectum. Misit illum ad eos novissimum dicens: "Reverebuntur filium meum".</p>
  <p class="verse" id="Mark.12.7"><sup><a href="#Mark.12.7" class="verse-number">7</a></sup> Coloni autem illi dixerunt ad invicem: "Hic est heres. Venite, occidamus eum, et nostra erit hereditas".</p>
  <p class="verse" id="Mark.12.8"><sup><a href="#Mark.12.8" class="verse-number">8</a></sup> Et apprehendentes eum occiderunt et eiecerunt extra vineam.</p>
  <p class="verse" id="Mark.12.9"><sup><a href="#Mark.12.9" class="verse-number">9</a></sup> Quid ergo faciet dominus vineae? Veniet et perdet colonos et dabit vineam aliis.</p>
  <p class="verse" id="Mark.12.10"><sup><a href="#Mark.12.10" class="verse-number">10</a></sup> Nec Scripturam hanc legistis: "Lapidem quem reprobaverunt aedificantes,hic factus est in caput anguli;</p>
  <p class="verse" id="Mark.12.11"><sup><a href="#Mark.12.11" class="verse-number">11</a></sup> a Domino factum est istudet est mirabile in oculis nostris"? ".</p>
  <p class="verse" id="Mark.12.12"><sup><a href="#Mark.12.12" class="verse-number">12</a></sup> Et quaerebant eum tenere et timuerunt turbam; cognoverunt enim quoniam ad eos parabolam hanc dixerit. Et relicto eo abierunt.</p>
  <p class="verse" id="Mark.12.13"><sup><a href="#Mark.12.13" class="verse-number">13</a></sup> Et mittunt ad eum quosdam ex pharisaeis et herodianis, ut eum caperent in verbo.</p>
  <p class="verse" id="Mark.12.14"><sup><a href="#Mark.12.14" class="verse-number">14</a></sup> Qui venientes dicunt ei: " Magister, scimus quia verax es et non curas quemquam; nec enim vides in faciem hominum, sed in veritate viam Dei doces. Licet dare tributum Caesari an non? Dabimus an non dabimus? ".</p>
  <p class="verse" id="Mark.12.15"><sup><a href="#Mark.12.15" class="verse-number">15</a></sup> Qui sciens versutiam eorum ait illis: " Quid me tentatis? Afferte mihi denarium, ut videam ".</p>
  <p class="verse" id="Mark.12.16"><sup><a href="#Mark.12.16" class="verse-number">16</a></sup> At illi attulerunt. Et ait illis: " Cuius est imago haec et inscriptio?. Illi autem dixerunt ei: " Caesaris ".</p>
  <p class="verse" id="Mark.12.17"><sup><a href="#Mark.12.17" class="verse-number">17</a></sup> Iesus autem dixit illis: " Quae sunt Caesaris, reddite Caesari et, quae sunt Dei, Deo ". Et mirabantur super eo.</p>
  <p class="verse" id="Mark.12.18"><sup><a href="#Mark.12.18" class="verse-number">18</a></sup> Et veniunt ad eum sadducaei, qui dicunt resurrectionem non esse, et interrogabant eum dicentes:</p>
  <p class="verse" id="Mark.12.19"><sup><a href="#Mark.12.19" class="verse-number">19</a></sup> " Magister, Moyses nobis scripsit, ut si cuius frater mortuus fuerit et reliquerit uxorem et filium non reliquerit, accipiat frater eius uxorem et resuscitet semen fratri suo.</p>
  <p class="verse" id="Mark.12.20"><sup><a href="#Mark.12.20" class="verse-number">20</a></sup> Septem fratres erant: et primus accepit uxorem et moriens non reliquit semen;</p>
  <p class="verse" id="Mark.12.21"><sup><a href="#Mark.12.21" class="verse-number">21</a></sup> et secundus accepit eam et mortuus est, non relicto semine; et tertius similiter;</p>
  <p class="verse" id="Mark.12.22"><sup><a href="#Mark.12.22" class="verse-number">22</a></sup> et septem non reliquerunt semen. Novissima omnium defuncta est et mulier.</p>
  <p class="verse" id="Mark.12.23"><sup><a href="#Mark.12.23" class="verse-number">23</a></sup> In resurrectione, cum resurrexerint, cuius de his erit uxor? Septem enim habuerunt eam uxorem ".</p>
  <p class="verse" id="Mark.12.24"><sup><a href="#Mark.12.24" class="verse-number">24</a></sup> Ait illis Iesus: " Non ideo erratis, quia non scitis Scripturas neque virtutem Dei?</p>
  <p class="verse" id="Mark.12.25"><sup><a href="#Mark.12.25" class="verse-number">25</a></sup> Cum enim a mortuis resurrexerint, neque nubent neque nubentur, sed sunt sicut angeli in caelis.</p>
  <p class="verse" id="Mark.12.26"><sup><a href="#Mark.12.26" class="verse-number">26</a></sup> De mortuis autem quod resurgant, non legistis in libro Moysis super rubum, quomodo dixerit illi Deus inquiens: "Ego sum Deus Abraham et Deus Isaac et Deus Iacob"?</p>
  <p class="verse" id="Mark.12.27"><sup><a href="#Mark.12.27" class="verse-number">27</a></sup> Non est Deus mortuorum sed vivorum! Multum erratis ".</p>
  <p class="verse" id="Mark.12.28"><sup><a href="#Mark.12.28" class="verse-number">28</a></sup> Et accessit unus de scribis, qui audierat illos conquirentes, videns quoniam bene illis responderit, interrogavit eum: " Quod est primum omnium mandatum? ".</p>
  <p class="verse" id="Mark.12.29"><sup><a href="#Mark.12.29" class="verse-number">29</a></sup> Iesus respondit: " Primum est: "Audi, Israel: Dominus Deus noster Dominus unus est,</p>
  <p class="verse" id="Mark.12.30"><sup><a href="#Mark.12.30" class="verse-number">30</a></sup> et diliges Dominum Deum tuum ex toto corde tuo et ex tota anima tua et ex tota mente tua et ex tota virtute tua".</p>
  <p class="verse" id="Mark.12.31"><sup><a href="#Mark.12.31" class="verse-number">31</a></sup> Secundum est illud: "Diliges proximum tuum tamquam teipsum". Maius horum aliud mandatum non est ".</p>
  <p class="verse" id="Mark.12.32"><sup><a href="#Mark.12.32" class="verse-number">32</a></sup> Et ait illi scriba: " Bene, Magister, in veritate dixisti: "Unus est, et non est alius praeter eum;</p>
  <p class="verse" id="Mark.12.33"><sup><a href="#Mark.12.33" class="verse-number">33</a></sup> et diligere eum ex toto corde et ex toto intellectu et ex tota fortitudine" et: "Diligere proximum tamquam seipsum" maius est omnibus holocautomatibus et sacrificiis ".</p>
  <p class="verse" id="Mark.12.34"><sup><a href="#Mark.12.34" class="verse-number">34</a></sup> Et Iesus videns quod sapienter respondisset, dixit illi: " Non es longe a regno Dei ". Et nemo iam audebat eum interrogare.</p>
  <p class="verse" id="Mark.12.35"><sup><a href="#Mark.12.35" class="verse-number">35</a></sup> Et respondens Iesus dicebat docens in templo: " Quomodo dicunt scribae Christum filium esse David?</p>
  <p class="verse" id="Mark.12.36"><sup><a href="#Mark.12.36" class="verse-number">36</a></sup> Ipse David dixit in Spiritu Sancto:Dixit Dominus Domino meo: Sede a dextris meis,donec ponam inimicos tuos sub pedibus tuis".</p>
  <p class="verse" id="Mark.12.37"><sup><a href="#Mark.12.37" class="verse-number">37</a></sup> Ipse David dicit eum Dominum, et unde est filius eius? ". Et multa turba eum libenter audiebat.</p>
  <p class="verse" id="Mark.12.38"><sup><a href="#Mark.12.38" class="verse-number">38</a></sup> Et dicebat in doctrina sua: " Cavete a scribis, qui volunt in stolis ambulare et salutari in foro</p>
  <p class="verse" id="Mark.12.39"><sup><a href="#Mark.12.39" class="verse-number">39</a></sup> et in primis cathedris sedere in synagogis et primos discubitus in cenis;</p>
  <p class="verse" id="Mark.12.40"><sup><a href="#Mark.12.40" class="verse-number">40</a></sup> qui devorant domos viduarum et ostentant prolixas orationes. Hi accipient amplius iudicium ".</p>
  <p class="verse" id="Mark.12.41"><sup><a href="#Mark.12.41" class="verse-number">41</a></sup> Et sedens contra gazophylacium aspiciebat quomodo turba iactaret aes in gazophylacium; et multi divites iactabant multa.</p>
  <p class="verse" id="Mark.12.42"><sup><a href="#Mark.12.42" class="verse-number">42</a></sup> Et cum venisset una vidua pauper, misit duo minuta, quod est quadrans.</p>
  <p class="verse" id="Mark.12.43"><sup><a href="#Mark.12.43" class="verse-number">43</a></sup> Et convocans discipulos suos ait illis: " Amen dico vobis: Vidua haec pauper plus omnibus misit, qui miserunt in gazophylacium:</p>
  <p class="verse" id="Mark.12.44"><sup><a href="#Mark.12.44" class="verse-number">44</a></sup> Omnes enim ex eo, quod abundabat illis, miserunt; haec vero de penuria sua omnia, quae habuit, misit, totum victum suum ".</p>
  <h2>Chapter 13</h2>
  <p class="verse" id="Mark.13.1"><sup><a href="#Mark.13.1" class="verse-number">1</a></sup> Et cum egrederetur de tem plo, ait illi unus ex discipulis suis: " Magister, aspice quales lapides et quales structurae ".</p>
  <p class="verse" id="Mark.13.2"><sup><a href="#Mark.13.2" class="verse-number">2</a></sup> Et Iesus ait illi: " Vides has magnas aedificationes? Hic non relinquetur lapis super lapidem, qui non destruatur ".</p>
  <p class="verse" id="Mark.13.3"><sup><a href="#Mark.13.3" class="verse-number">3</a></sup> Et cum sederet in montem Olivarum contra templum, interrogabat eum separatim Petrus et Iacobus et Ioannes et Andreas:</p>
  <p class="verse" id="Mark.13.4"><sup><a href="#Mark.13.4" class="verse-number">4</a></sup> " Dic nobis: Quando ista erunt, et quod signum erit, quando haec omnia incipient consummari? ".</p>
  <p class="verse" id="Mark.13.5"><sup><a href="#Mark.13.5" class="verse-number">5</a></sup> Iesus autem coepit dicere illis: " Videte, ne quis vos seducat.</p>
  <p class="verse" id="Mark.13.6"><sup><a href="#Mark.13.6" class="verse-number">6</a></sup> Multi venient in nomine meo dicentes: "Ego sum", et multos seducent.</p>
  <p class="verse" id="Mark.13.7"><sup><a href="#Mark.13.7" class="verse-number">7</a></sup> Cum audieritis autem bella et opiniones bellorum, ne timueritis; oportet fieri sed nondum finis.</p>
  <p class="verse" id="Mark.13.8"><sup><a href="#Mark.13.8" class="verse-number">8</a></sup> Exsurget enim gens super gentem, et regnum super regnum, erunt terrae motus per loca, erunt fames; initium dolorum haec.</p>
  <p class="verse" id="Mark.13.9"><sup><a href="#Mark.13.9" class="verse-number">9</a></sup> Videte autem vosmetipsos. Tradent vos conciliis, et in synagogis vapulabitis et ante praesides et reges stabitis propter me in testimonium illis.</p>
  <p class="verse" id="Mark.13.10"><sup><a href="#Mark.13.10" class="verse-number">10</a></sup> Et in omnes gentes primum oportet praedicari evangelium.</p>
  <p class="verse" id="Mark.13.11"><sup><a href="#Mark.13.11" class="verse-number">11</a></sup> Et cum duxerint vos tradentes, nolite praecogitare quid loquamini, sed, quod datum vobis fuerit in illa hora, id loquimini: non enim estis vos loquentes sed Spiritus Sanctus.</p>
  <p class="verse" id="Mark.13.12"><sup><a href="#Mark.13.12" class="verse-number">12</a></sup> Et tradet frater fratrem in mortem, et pater filium; et consurgent filii in parentes et morte afficient eos;</p>
  <p class="verse" id="Mark.13.13"><sup><a href="#Mark.13.13" class="verse-number">13</a></sup> et eritis odio omnibus propter nomen meum. Qui autem sustinuerit in finem, hic salvus erit.</p>
  <p class="verse" id="Mark.13.14"><sup><a href="#Mark.13.14" class="verse-number">14</a></sup> Cum autem videritis abominationem desolationis stantem, ubi non debet, qui legit, intellegat: tunc, qui in Iudaea sunt, fugiant in montes;</p>
  <p class="verse" id="Mark.13.15"><sup><a href="#Mark.13.15" class="verse-number">15</a></sup> qui autem super tectum, ne descendat nec introeat, ut tollat quid de domo sua;</p>
  <p class="verse" id="Mark.13.16"><sup><a href="#Mark.13.16" class="verse-number">16</a></sup> et, qui in agro erit, non revertatur retro tollere vestimentum suum.</p>
  <p class="verse" id="Mark.13.17"><sup><a href="#Mark.13.17" class="verse-number">17</a></sup> Vae autem praegnantibus et nutrientibus in illis diebus!</p>
  <p class="verse" id="Mark.13.18"><sup><a href="#Mark.13.18" class="verse-number">18</a></sup> Orate vero, ut hieme non fiat:</p>
  <p class="verse" id="Mark.13.19"><sup><a href="#Mark.13.19" class="verse-number">19</a></sup> erunt enim dies illi tribulatio talis, qualis non fuit ab initio creaturae, quam condidit Deus, usque nunc, neque fiet.</p>
  <p class="verse" id="Mark.13.20"><sup><a href="#Mark.13.20" class="verse-number">20</a></sup> Et nisi breviasset Dominus dies, non fuisset salva omnis caro. Sed propter electos, quos elegit, breviavit dies.</p>
  <p class="verse" id="Mark.13.21"><sup><a href="#Mark.13.21" class="verse-number">21</a></sup> Et tunc, si quis vobis dixerit: "Ecce hic est Christus, ecce illic", ne credideritis.</p>
  <p class="verse" id="Mark.13.22"><sup><a href="#Mark.13.22" class="verse-number">22</a></sup> Exsurgent enim pseudochristi et pseudoprophetae et dabunt signa et portenta ad seducendos, si potest fieri, electos.</p>
  <p class="verse" id="Mark.13.23"><sup><a href="#Mark.13.23" class="verse-number">23</a></sup> Vos autem videte; praedixi vobis omnia.</p>
  <p class="verse" id="Mark.13.24"><sup><a href="#Mark.13.24" class="verse-number">24</a></sup> Sed in illis diebus post tribulationem illam sol contenebrabitur, et luna non dabit splendorem suum,</p>
  <p class="verse" id="Mark.13.25"><sup><a href="#Mark.13.25" class="verse-number">25</a></sup> et erunt stellae de caelo decidentes, et virtutes, quae sunt in caelis, movebuntur.</p>
  <p class="verse" id="Mark.13.26"><sup><a href="#Mark.13.26" class="verse-number">26</a></sup> Et tunc videbunt Filium hominis venientem in nubibus cum virtute multa et gloria.</p>
  <p class="verse" id="Mark.13.27"><sup><a href="#Mark.13.27" class="verse-number">27</a></sup> Et tunc mittet angelos et congregabit electos suos a quattuor ventis, a summo terrae usque ad summum caeli.</p>
  <p class="verse" id="Mark.13.28"><sup><a href="#Mark.13.28" class="verse-number">28</a></sup> A ficu autem discite parabolam: cum iam ramus eius tener fuerit et germinaverit folia, cognoscitis quia in proximo sit aestas.</p>
  <p class="verse" id="Mark.13.29"><sup><a href="#Mark.13.29" class="verse-number">29</a></sup> Sic et vos, cum videritis haec fieri, scitote quod in proximo sit in ostiis.</p>
  <p class="verse" id="Mark.13.30"><sup><a href="#Mark.13.30" class="verse-number">30</a></sup> Amen dico vobis: Non transiet generatio haec, donec omnia ista fiant.</p>
  <p class="verse" id="Mark.13.31"><sup><a href="#Mark.13.31" class="verse-number">31</a></sup> Caelum et terra transibunt, verba autem mea non transibunt.</p>
  <p class="verse" id="Mark.13.32"><sup><a href="#Mark.13.32" class="verse-number">32</a></sup> De die autem illo vel hora nemo scit, neque angeli in caelo neque Filius, nisi Pater.</p>
  <p class="verse" id="Mark.13.33"><sup><a href="#Mark.13.33" class="verse-number">33</a></sup> Videte, vigilate; nescitis enim, quando tempus sit.</p>
  <p class="verse" id="Mark.13.34"><sup><a href="#Mark.13.34" class="verse-number">34</a></sup> Sicut homo, qui peregre profectus reliquit domum suam et dedit servis suis potestatem, unicuique opus suum, ianitori quoque praecepit, ut vigilaret.</p>
  <p class="verse" id="Mark.13.35"><sup><a href="#Mark.13.35" class="verse-number">35</a></sup> Vigilate ergo; nescitis enim quando dominus domus veniat, sero an media nocte an galli cantu an mane;</p>
  <p class="verse" id="Mark.13.36"><sup><a href="#Mark.13.36" class="verse-number">36</a></sup> ne, cum venerit repente, inveniat vos dormientes.</p>
  <p class="verse" id="Mark.13.37"><sup><a href="#Mark.13.37" class="verse-number">37</a></sup> Quod autem vobis dico, omnibus dico: Vigilate! ".</p>
  <h2>Chapter 14</h2>
  <p class="verse" id="Mark.14.1"><sup><a href="#Mark.14.1" class="verse-number">1</a></sup> Erat autem Pascha et Azy ma post biduum. Et quaerebant summi sacerdotes et scribae, quomodo eum dolo tenerent et occiderent;</p>
  <p class="verse" id="Mark.14.2"><sup><a href="#Mark.14.2" class="verse-number">2</a></sup> dicebant enim: " Non in die festo, ne forte tumultus fieret populi ".</p>
  <p class="verse" id="Mark.14.3"><sup><a href="#Mark.14.3" class="verse-number">3</a></sup> Et cum esset Bethaniae in domo Simonis leprosi et recumberet, venit mulier habens alabastrum unguenti nardi puri pretiosi; fracto alabastro, effudit super caput eius.</p>
  <p class="verse" id="Mark.14.4"><sup><a href="#Mark.14.4" class="verse-number">4</a></sup> Erant autem quidam indigne ferentes intra semetipsos: " Ut quid perditio ista unguenti facta est?</p>
  <p class="verse" id="Mark.14.5"><sup><a href="#Mark.14.5" class="verse-number">5</a></sup> Poterat enim unguentum istud veniri plus quam trecentis denariis et dari pauperibus ". Et fremebant in eam.</p>
  <p class="verse" id="Mark.14.6"><sup><a href="#Mark.14.6" class="verse-number">6</a></sup> Iesus autem dixit: " Sinite eam; quid illi molesti estis? Bonum opus operata est in me.</p>
  <p class="verse" id="Mark.14.7"><sup><a href="#Mark.14.7" class="verse-number">7</a></sup> Semper enim pauperes habetis vobiscum et, cum volueritis, potestis illis bene facere; me autem non semper habetis.</p>
  <p class="verse" id="Mark.14.8"><sup><a href="#Mark.14.8" class="verse-number">8</a></sup> Quod habuit, operata est: praevenit ungere corpus meum in sepulturam.</p>
  <p class="verse" id="Mark.14.9"><sup><a href="#Mark.14.9" class="verse-number">9</a></sup> Amen autem dico vobis: Ubicumque praedicatum fuerit evangelium in universum mundum, et, quod fecit haec, narrabitur in memoriam eius ".</p>
  <p class="verse" id="Mark.14.10"><sup><a href="#Mark.14.10" class="verse-number">10</a></sup> Et Iudas Iscarioth, unus de Duodecim, abiit ad summos sacerdotes, ut proderet eum illis.</p>
  <p class="verse" id="Mark.14.11"><sup><a href="#Mark.14.11" class="verse-number">11</a></sup> Qui audientes gavisi sunt et promiserunt ei pecuniam se daturos. Et quaerebat quomodo illum opportune traderet.</p>
  <p class="verse" id="Mark.14.12"><sup><a href="#Mark.14.12" class="verse-number">12</a></sup> Et primo die Azymorum, quando Pascha immolabant, dicunt ei discipuli eius: " Quo vis eamus et paremus, ut manduces Pascha? ".</p>
  <p class="verse" id="Mark.14.13"><sup><a href="#Mark.14.13" class="verse-number">13</a></sup> Et mittit duos ex discipulis suis et dicit eis: " Ite in civitatem, et occurret vobis homo lagoenam aquae baiulans; sequimini eum</p>
  <p class="verse" id="Mark.14.14"><sup><a href="#Mark.14.14" class="verse-number">14</a></sup> et, quocumque introierit, dicite domino domus: "Magister dicit: Ubi est refectio mea, ubi Pascha cum discipulis meis manducem?".</p>
  <p class="verse" id="Mark.14.15"><sup><a href="#Mark.14.15" class="verse-number">15</a></sup> Et ipse vobis demonstrabit cenaculum grande stratum paratum; et illic parate nobis ".</p>
  <p class="verse" id="Mark.14.16"><sup><a href="#Mark.14.16" class="verse-number">16</a></sup> Et abierunt discipuli et venerunt in civitatem et invenerunt, sicut dixerat illis, et paraverunt Pascha.</p>
  <p class="verse" id="Mark.14.17"><sup><a href="#Mark.14.17" class="verse-number">17</a></sup> Et vespere facto, venit cum Duodecim.</p>
  <p class="verse" id="Mark.14.18"><sup><a href="#Mark.14.18" class="verse-number">18</a></sup> Et discumbentibus eis et manducantibus, ait Iesus: " Amen dico vobis: Unus ex vobis me tradet, qui manducat mecum ".</p>
  <p class="verse" id="Mark.14.19"><sup><a href="#Mark.14.19" class="verse-number">19</a></sup> Coeperunt contristari et dicere ei singillatim: " Numquid ego? ".</p>
  <p class="verse" id="Mark.14.20"><sup><a href="#Mark.14.20" class="verse-number">20</a></sup> Qui ait illis: " Unus ex Duodecim, qui intingit mecum in catino.</p>
  <p class="verse" id="Mark.14.21"><sup><a href="#Mark.14.21" class="verse-number">21</a></sup> Nam Filius quidem hominis vadit, sicut scriptum est de eo. Vae autem homini illi, per quem Filius hominis traditur! Bonum est ei, si non esset natus homo ille ".</p>
  <p class="verse" id="Mark.14.22"><sup><a href="#Mark.14.22" class="verse-number">22</a></sup> Et manducantibus illis, accepit panem et benedicens fregit et dedit eis et ait: " Sumite: hoc est corpus meum ".</p>
  <p class="verse" id="Mark.14.23"><sup><a href="#Mark.14.23" class="verse-number">23</a></sup> Et accepto calice, gratias agens dedit eis; et biberunt ex illo omnes.</p>
  <p class="verse" id="Mark.14.24"><sup><a href="#Mark.14.24" class="verse-number">24</a></sup> Et ait illis: " Hic est sanguis meus novi testamenti, qui pro multis effunditur.</p>
  <p class="verse" id="Mark.14.25"><sup><a href="#Mark.14.25" class="verse-number">25</a></sup> Amen dico vobis: Iam non bibam de genimine vitis usque in diem illum, cum illud bibam novum in regno Dei ".</p>
  <p class="verse" id="Mark.14.26"><sup><a href="#Mark.14.26" class="verse-number">26</a></sup> Et hymno dicto, exierunt in montem Olivarum.</p>
  <p class="verse" id="Mark.14.27"><sup><a href="#Mark.14.27" class="verse-number">27</a></sup> Et ait eis Iesus: " Omnes scandalizabimini, quia scriptum est: Percutiam pastorem, et dispergentur oves".</p>
  <p class="verse" id="Mark.14.28"><sup><a href="#Mark.14.28" class="verse-number">28</a></sup> Sed posteaquam resurrexero, praecedam vos in Galilaeam ".</p>
  <p class="verse" id="Mark.14.29"><sup><a href="#Mark.14.29" class="verse-number">29</a></sup> Petrus autem ait ei: " Et si omnes scandalizati fuerint, sed non ego ".</p>
  <p class="verse" id="Mark.14.30"><sup><a href="#Mark.14.30" class="verse-number">30</a></sup> Et ait illi Iesus: " Amen dico tibi: Tu hodie, in nocte hac, priusquam bis gallus vocem dederit, ter me es negaturus ".</p>
  <p class="verse" id="Mark.14.31"><sup><a href="#Mark.14.31" class="verse-number">31</a></sup> At ille amplius loquebatur: " Et si oportuerit me commori tibi, non te negabo ". Similiter autem et omnes dicebant.</p>
  <p class="verse" id="Mark.14.32"><sup><a href="#Mark.14.32" class="verse-number">32</a></sup> Et veniunt in praedium, cui nomen Gethsemani; et ait discipulis suis: " Sedete hic, donec orem ".</p>
  <p class="verse" id="Mark.14.33"><sup><a href="#Mark.14.33" class="verse-number">33</a></sup> Et assumit Petrum et Iacobum et Ioannem secum et coepit pavere et taedere;</p>
  <p class="verse" id="Mark.14.34"><sup><a href="#Mark.14.34" class="verse-number">34</a></sup> et ait illis: " Tristis est anima mea usque ad mortem; sustinete hic et vigilate ".</p>
  <p class="verse" id="Mark.14.35"><sup><a href="#Mark.14.35" class="verse-number">35</a></sup> Et cum processisset paululum, procidebat super terram et orabat, ut, si fieri posset, transiret ab eo hora;</p>
  <p class="verse" id="Mark.14.36"><sup><a href="#Mark.14.36" class="verse-number">36</a></sup> et dicebat: " Abba, Pater! Omnia tibi possibilia sunt. Transfer calicem hunc a me; sed non quod ego volo, sed quod tu ".</p>
  <p class="verse" id="Mark.14.37"><sup><a href="#Mark.14.37" class="verse-number">37</a></sup> Et venit et invenit eos dormientes; et ait Petro: " Simon, dormis? Non potuisti una hora vigilare?</p>
  <p class="verse" id="Mark.14.38"><sup><a href="#Mark.14.38" class="verse-number">38</a></sup> Vigilate et orate, ut non intretis in tentationem; spiritus quidem promptus, caro vero infirma ".</p>
  <p class="verse" id="Mark.14.39"><sup><a href="#Mark.14.39" class="verse-number">39</a></sup> Et iterum abiens oravit, eundem sermonem dicens.</p>
  <p class="verse" id="Mark.14.40"><sup><a href="#Mark.14.40" class="verse-number">40</a></sup> Et veniens denuo invenit eos dormientes; erant enim oculi illorum ingravati, et ignorabant quid responderent ei.</p>
  <p class="verse" id="Mark.14.41"><sup><a href="#Mark.14.41" class="verse-number">41</a></sup> Et venit tertio et ait illis: " Dormite iam et requiescite? Sufficit, venit hora: ecce traditur Filius hominis in manus peccatorum.</p>
  <p class="verse" id="Mark.14.42"><sup><a href="#Mark.14.42" class="verse-number">42</a></sup> Surgite, eamus; ecce, qui me tradit, prope est ".</p>
  <p class="verse" id="Mark.14.43"><sup><a href="#Mark.14.43" class="verse-number">43</a></sup> Et confestim, adhuc eo loquente, venit Iudas unus ex Duodecim, et cum illo turba cum gladiis et lignis a summis sacerdotibus et scribis et senioribus.</p>
  <p class="verse" id="Mark.14.44"><sup><a href="#Mark.14.44" class="verse-number">44</a></sup> Dederat autem traditor eius signum eis dicens: " Quemcumque osculatus fuero, ipse est; tenete eum et ducite caute ".</p>
  <p class="verse" id="Mark.14.45"><sup><a href="#Mark.14.45" class="verse-number">45</a></sup> Et cum venisset, statim accedens ad eum ait: " Rabbi "; et osculatus est eum.</p>
  <p class="verse" id="Mark.14.46"><sup><a href="#Mark.14.46" class="verse-number">46</a></sup> At illi manus iniecerunt in eum et tenuerunt eum.</p>
  <p class="verse" id="Mark.14.47"><sup><a href="#Mark.14.47" class="verse-number">47</a></sup> Unus autem quidam de circumstantibus educens gladium percussit servum summi sacerdotis et amputavit illi auriculam.</p>
  <p class="verse" id="Mark.14.48"><sup><a href="#Mark.14.48" class="verse-number">48</a></sup> Et respondens Iesus ait illis: " Tamquam ad latronem existis cum gladiis et lignis comprehendere me?</p>
  <p class="verse" id="Mark.14.49"><sup><a href="#Mark.14.49" class="verse-number">49</a></sup> Cotidie eram apud vos in templo docens, et non me tenuistis; sed adimpleantur Scripturae ".</p>
  <p class="verse" id="Mark.14.50"><sup><a href="#Mark.14.50" class="verse-number">50</a></sup> Et relinquentes eum omnes fugerunt.</p>
  <p class="verse" id="Mark.14.51"><sup><a href="#Mark.14.51" class="verse-number">51</a></sup> Et adulescens quidam sequebatur eum amictus sindone super nudo, et tenent eum;</p>
  <p class="verse" id="Mark.14.52"><sup><a href="#Mark.14.52" class="verse-number">52</a></sup> at ille, reiecta sindone, nudus profugit.</p>
  <p class="verse" id="Mark.14.53"><sup><a href="#Mark.14.53" class="verse-number">53</a></sup> Et adduxerunt Iesum ad summum sacerdotem; et conveniunt omnes summi sacerdotes et seniores et scribae.</p>
  <p class="verse" id="Mark.14.54"><sup><a href="#Mark.14.54" class="verse-number">54</a></sup> Et Petrus a longe secutus est eum usque intro in atrium summi sacerdotis et sedebat cum ministris et calefaciebat se ad ignem.</p>
  <p class="verse" id="Mark.14.55"><sup><a href="#Mark.14.55" class="verse-number">55</a></sup> Summi vero sacerdotes et omne concilium quaerebant adversus Iesum testimonium, ut eum morte afficerent, nec inveniebant.</p>
  <p class="verse" id="Mark.14.56"><sup><a href="#Mark.14.56" class="verse-number">56</a></sup> Multi enim testimonium falsum dicebant adversus eum, et convenientia testimonia non erant.</p>
  <p class="verse" id="Mark.14.57"><sup><a href="#Mark.14.57" class="verse-number">57</a></sup> Et quidam surgentes falsum testimonium ferebant adversus eum dicentes:</p>
  <p class="verse" id="Mark.14.58"><sup><a href="#Mark.14.58" class="verse-number">58</a></sup> " Nos audivimus eum dicentem: "Ego dissolvam templum hoc manu factum et intra triduum aliud non manu factum aedificabo" ".</p>
  <p class="verse" id="Mark.14.59"><sup><a href="#Mark.14.59" class="verse-number">59</a></sup> Et ne ita quidem conveniens erat testimonium illorum.</p>
  <p class="verse" id="Mark.14.60"><sup><a href="#Mark.14.60" class="verse-number">60</a></sup> Et exsurgens summus sacerdos in medium interrogavit Iesum dicens: " Non respondes quidquam ad ea, quae isti testantur adversum te? ".</p>
  <p class="verse" id="Mark.14.61"><sup><a href="#Mark.14.61" class="verse-number">61</a></sup> Ille autem tacebat et nihil respondit. Rursum summus sacerdos interrogabat eum et dicit ei: " Tu es Christus filius Benedicti? ".</p>
  <p class="verse" id="Mark.14.62"><sup><a href="#Mark.14.62" class="verse-number">62</a></sup> Iesus autem dixit: " Ego sum, et videbitis Filium hominis a dextris sedentem Virtutis et venientem cum nubibus caeli ".</p>
  <p class="verse" id="Mark.14.63"><sup><a href="#Mark.14.63" class="verse-number">63</a></sup> Summus autem sacerdos scindens vestimenta sua ait: " Quid adhuc necessarii sunt nobis testes?</p>
  <p class="verse" id="Mark.14.64"><sup><a href="#Mark.14.64" class="verse-number">64</a></sup> Audistis blasphemiam. Quid vobis videtur? ". Qui omnes condemnaverunt eum esse reum mortis.</p>
  <p class="verse" id="Mark.14.65"><sup><a href="#Mark.14.65" class="verse-number">65</a></sup> Et coeperunt quidam conspuere eum et velare faciem eius et colaphis eum caedere et dicere ei: " Prophetiza "; et ministri alapis eum caedebant.</p>
  <p class="verse" id="Mark.14.66"><sup><a href="#Mark.14.66" class="verse-number">66</a></sup> Et cum esset Petrus in atrio deorsum, venit una ex ancillis summi sacerdotis</p>
  <p class="verse" id="Mark.14.67"><sup><a href="#Mark.14.67" class="verse-number">67</a></sup> et, cum vidisset Petrum calefacientem se, aspiciens illum ait: " Et tu cum hoc Nazareno, Iesu, eras! ".</p>
  <p class="verse" id="Mark.14.68"><sup><a href="#Mark.14.68" class="verse-number">68</a></sup> At ille negavit dicens: " Neque scio neque novi quid tu dicas! ". Et exiit foras ante atrium, et gallus cantavit.</p>
  <p class="verse" id="Mark.14.69"><sup><a href="#Mark.14.69" class="verse-number">69</a></sup> Et ancilla, cum vidisset illum, rursus coepit dicere circumstantibus: " Hic ex illis est! ".</p>
  <p class="verse" id="Mark.14.70"><sup><a href="#Mark.14.70" class="verse-number">70</a></sup> At ille iterum negabat. Et post pusillum rursus, qui astabant, dicebant Petro: " Vere ex illis es, nam et Galilaeus es ".</p>
  <p class="verse" id="Mark.14.71"><sup><a href="#Mark.14.71" class="verse-number">71</a></sup> Ille autem coepit anathematizare et iurare: " Nescio hominem istum, quem dicitis! ".</p>
  <p class="verse" id="Mark.14.72"><sup><a href="#Mark.14.72" class="verse-number">72</a></sup> Et statim iterum gallus cantavit; et recordatus est Petrus verbi, sicut dixerat ei Iesus: " Priusquam gallus cantet bis, ter me negabis ". Et coepit flere.</p>
  <h2>Chapter 15</h2>
  <p class="verse" id="Mark.15.1"><sup><a href="#Mark.15.1" class="verse-number">1</a></sup> Et confestim mane consilium facientes summi sacerdotes cum senioribus et scribis, id est universum concilium, vincientes Iesum duxerunt et tradiderunt Pilato.</p>
  <p class="verse" id="Mark.15.2"><sup><a href="#Mark.15.2" class="verse-number">2</a></sup> Et interrogavit eum Pilatus: " Tu es rex Iudaeorum? ". At ille respondens ait illi: " Tu dicis ".</p>
  <p class="verse" id="Mark.15.3"><sup><a href="#Mark.15.3" class="verse-number">3</a></sup> Et accusabant eum summi sacerdotes in multis.</p>
  <p class="verse" id="Mark.15.4"><sup><a href="#Mark.15.4" class="verse-number">4</a></sup> Pilatus autem rursum interrogabat eum dicens: " Non respondes quidquam? Vide in quantis te accusant ".</p>
  <p class="verse" id="Mark.15.5"><sup><a href="#Mark.15.5" class="verse-number">5</a></sup> Iesus autem amplius nihil respondit, ita ut miraretur Pilatus.</p>
  <p class="verse" id="Mark.15.6"><sup><a href="#Mark.15.6" class="verse-number">6</a></sup> Per diem autem festum dimittere solebat illis unum ex vinctis, quem peterent.</p>
  <p class="verse" id="Mark.15.7"><sup><a href="#Mark.15.7" class="verse-number">7</a></sup> Erat autem qui dicebatur Barabbas, vinctus cum seditiosis, qui in seditione fecerant homicidium.</p>
  <p class="verse" id="Mark.15.8"><sup><a href="#Mark.15.8" class="verse-number">8</a></sup> Et cum ascendisset turba, coepit rogare, sicut faciebat illis.</p>
  <p class="verse" id="Mark.15.9"><sup><a href="#Mark.15.9" class="verse-number">9</a></sup> Pilatus autem respondit eis et dixit: " Vultis dimittam vobis regem Iudaeorum? ".</p>
  <p class="verse" id="Mark.15.10"><sup><a href="#Mark.15.10" class="verse-number">10</a></sup> Sciebat enim quod per invidiam tradidissent eum summi sacerdotes.</p>
  <p class="verse" id="Mark.15.11"><sup><a href="#Mark.15.11" class="verse-number">11</a></sup> Pontifices autem concitaverunt turbam, ut magis Barabbam dimitteret eis.</p>
  <p class="verse" id="Mark.15.12"><sup><a href="#Mark.15.12" class="verse-number">12</a></sup> Pilatus autem iterum respondens aiebat illis: " Quid ergo vultis faciam regi Iudaeorum? ".</p>
  <p class="verse" id="Mark.15.13"><sup><a href="#Mark.15.13" class="verse-number">13</a></sup> At illi iterum clamaverunt: " Crucifige eum! ".</p>
  <p class="verse" id="Mark.15.14"><sup><a href="#Mark.15.14" class="verse-number">14</a></sup> Pilatus vero dicebat eis: " Quid enim mali fecit? ". At illi magis clamaverunt: " Crucifige eum! ".</p>
  <p class="verse" id="Mark.15.15"><sup><a href="#Mark.15.15" class="verse-number">15</a></sup> Pilatus autem, volens populo satisfacere, dimisit illis Barabbam et tradidit Iesum flagellis caesum, ut crucifigeretur.</p>
  <p class="verse" id="Mark.15.16"><sup><a href="#Mark.15.16" class="verse-number">16</a></sup> Milites autem duxerunt eum intro in atrium, quod est praetorium, et convocant totam cohortem.</p>
  <p class="verse" id="Mark.15.17"><sup><a href="#Mark.15.17" class="verse-number">17</a></sup> Et induunt eum purpuram et imponunt ei plectentes spineam coronam;</p>
  <p class="verse" id="Mark.15.18"><sup><a href="#Mark.15.18" class="verse-number">18</a></sup> et coeperunt salutare eum: " Ave, rex Iudaeorum! ",</p>
  <p class="verse" id="Mark.15.19"><sup><a href="#Mark.15.19" class="verse-number">19</a></sup> et percutiebant caput eius arundine et conspuebant eum et ponentes genua adorabant eum.</p>
  <p class="verse" id="Mark.15.20"><sup><a href="#Mark.15.20" class="verse-number">20</a></sup> Et postquam illuserunt ei, exuerunt illum purpuram et induerunt eum vestimentis suis. Et educunt illum, ut crucifigerent eum.</p>
  <p class="verse" id="Mark.15.21"><sup><a href="#Mark.15.21" class="verse-number">21</a></sup> Et angariant praetereuntem quempiam Simonem Cyrenaeum venientem de villa, patrem Alexandri et Rufi, ut tolleret crucem eius.</p>
  <p class="verse" id="Mark.15.22"><sup><a href="#Mark.15.22" class="verse-number">22</a></sup> Et perducunt illum in Golgotha locum, quod est interpretatum Calvariae locus.</p>
  <p class="verse" id="Mark.15.23"><sup><a href="#Mark.15.23" class="verse-number">23</a></sup> Et dabant ei myrrhatum vinum; ille autem non accepit.</p>
  <p class="verse" id="Mark.15.24"><sup><a href="#Mark.15.24" class="verse-number">24</a></sup> Et crucifigunt eum et dividunt vestimenta eius, mittentes sortem super eis, quis quid tolleret.</p>
  <p class="verse" id="Mark.15.25"><sup><a href="#Mark.15.25" class="verse-number">25</a></sup> Erat autem hora tertia, et crucifixerunt eum.</p>
  <p class="verse" id="Mark.15.26"><sup><a href="#Mark.15.26" class="verse-number">26</a></sup> Et erat titulus causae eius inscriptus: " Rex Iudaeorum ".</p>
  <p class="verse" id="Mark.15.27"><sup><a href="#Mark.15.27" class="verse-number">27</a></sup> Et cum eo crucifigunt duos latrones, unum a dextris et alium asinistris eius.</p>
  <p class="verse" id="Mark.15.28"><sup><a href="#Mark.15.28" class="verse-number">28</a></sup> ()</p>
  <p class="verse" id="Mark.15.29"><sup><a href="#Mark.15.29" class="verse-number">29</a></sup> Et praetereuntes blasphemabant eum moventes capita sua et dicentes: " Vah, qui destruit templum et in tribus diebus aedificat;</p>
  <p class="verse" id="Mark.15.30"><sup><a href="#Mark.15.30" class="verse-number">30</a></sup> salvum fac temetipsum descendens de cruce! ".</p>
  <p class="verse" id="Mark.15.31"><sup><a href="#Mark.15.31" class="verse-number">31</a></sup> Similiter et summi sacerdotes ludentes ad alterutrum cum scribis dicebant: " Alios salvos fecit, seipsum non potest salvum facere.</p>
  <p class="verse" id="Mark.15.32"><sup><a href="#Mark.15.32" class="verse-number">32</a></sup> Christus rex Israel descendat nunc de cruce, ut videamus et credamus ". Etiam qui cum eo crucifixi erant, conviciabantur ei.</p>
  <p class="verse" id="Mark.15.33"><sup><a href="#Mark.15.33" class="verse-number">33</a></sup> Et, facta hora sexta, tenebrae factae sunt per totam terram usque in horam nonam.</p>
  <p class="verse" id="Mark.15.34"><sup><a href="#Mark.15.34" class="verse-number">34</a></sup> Et hora nona exclamavit Iesus voce magna: " Heloi, Heloi, lema sabacthani? ", quod est interpretatum: " Deus meus, Deus meus, ut quid dereliquisti me? ".</p>
  <p class="verse" id="Mark.15.35"><sup><a href="#Mark.15.35" class="verse-number">35</a></sup> Et quidam de circumstantibus audientes dicebant: " Ecce, Eliam vocat ".</p>
  <p class="verse" id="Mark.15.36"><sup><a href="#Mark.15.36" class="verse-number">36</a></sup> Currens autem unus et implens spongiam aceto circumponensque calamo potum dabat ei dicens: " Sinite, videamus, si veniat Elias ad deponendum eum ".</p>
  <p class="verse" id="Mark.15.37"><sup><a href="#Mark.15.37" class="verse-number">37</a></sup> Iesus autem, emissa voce magna, exspiravit.</p>
  <p class="verse" id="Mark.15.38"><sup><a href="#Mark.15.38" class="verse-number">38</a></sup> Et velum templi scissum est in duo a sursum usque deorsum.</p>
  <p class="verse" id="Mark.15.39"><sup><a href="#Mark.15.39" class="verse-number">39</a></sup> Videns autem centurio, qui ex adverso stabat, quia sic clamans exspirasset, ait: " Vere homo hic Filius Dei erat ".</p>
  <p class="verse" id="Mark.15.40"><sup><a href="#Mark.15.40" class="verse-number">40</a></sup> Erant autem et mulieres de longe aspicientes, inter quas et Maria Magdalene et Maria Iacobi minoris et Iosetis mater et Salome,</p>
  <p class="verse" id="Mark.15.41"><sup><a href="#Mark.15.41" class="verse-number">41</a></sup> quae, cum esset in Galilaea, sequebantur eum et ministrabant ei, et aliae multae, quae simul cum eo ascenderant Hierosolymam.</p>
  <p class="verse" id="Mark.15.42"><sup><a href="#Mark.15.42" class="verse-number">42</a></sup> Et cum iam sero esset factum, quia erat Parasceve, quod est ante sabbatum,</p>
  <p class="verse" id="Mark.15.43"><sup><a href="#Mark.15.43" class="verse-number">43</a></sup> venit Ioseph ab Arimathaea nobilis decurio, qui et ipse erat exspectans regnum Dei, et audacter introivit ad Pilatum et petiit corpus Iesu.</p>
  <p class="verse" id="Mark.15.44"><sup><a href="#Mark.15.44" class="verse-number">44</a></sup> Pilatus autem miratus est si iam obisset, et, accersito centurione, interrogavit eum si iam mortuus esset,</p>
  <p class="verse" id="Mark.15.45"><sup><a href="#Mark.15.45" class="verse-number">45</a></sup> et, cum cognovisset a centurione, donavit corpus Ioseph.</p>
  <p class="verse" id="Mark.15.46"><sup><a href="#Mark.15.46" class="verse-number">46</a></sup> Is autem mercatus sindonem et deponens eum involvit sindone et posuit eum in monumento, quod erat excisum de petra, et advolvit lapidem ad ostium monumenti.</p>
  <p class="verse" id="Mark.15.47"><sup><a href="#Mark.15.47" class="verse-number">47</a></sup> Maria autem Magdalene et Maria Iosetis aspiciebant, ubi positus esset.</p>
  <h2>Chapter 16</h2>
  <p class="verse" id="Mark.16.1"><sup><a href="#Mark.16.1" class="verse-number">1</a></sup> Et cum transisset sabbatum, Maria Magdalene et Maria Iacobi et Salome emerunt aromata, ut venientes ungerent eum.</p>
  <p class="verse" id="Mark.16.2"><sup><a href="#Mark.16.2" class="verse-number">2</a></sup> Et valde mane, prima sabbatorum, veniunt ad monumentum, orto iam sole.</p>
  <p class="verse" id="Mark.16.3"><sup><a href="#Mark.16.3" class="verse-number">3</a></sup> Et dicebant ad invicem: " Quis revolvet nobis lapidem ab ostio monumenti? ".</p>
  <p class="verse" id="Mark.16.4"><sup><a href="#Mark.16.4" class="verse-number">4</a></sup> Et respicientes vident revolutum lapidem; erat quippe magnus valde.</p>
  <p class="verse" id="Mark.16.5"><sup><a href="#Mark.16.5" class="verse-number">5</a></sup> Et introeuntes in monumentum viderunt iuvenem sedentem in dextris, coopertum stola candida, et obstupuerunt.</p>
  <p class="verse" id="Mark.16.6"><sup><a href="#Mark.16.6" class="verse-number">6</a></sup> Qui dicit illis: " Nolite expavescere! Iesum quaeritis Nazarenum crucifixum. Surrexit, non est hic; ecce locus, ubi posuerunt eum.</p>
  <p class="verse" id="Mark.16.7"><sup><a href="#Mark.16.7" class="verse-number">7</a></sup> Sed ite, dicite discipulis eius et Petro: "Praecedit vos in Galilaeam. Ibi eum videbitis, sicut dixit vobis" ".</p>
  <p class="verse" id="Mark.16.8"><sup><a href="#Mark.16.8" class="verse-number">8</a></sup> Et exeuntes fugerunt de monumento; invaserat enim eas tremor et pavor, et nemini quidquam dixerunt, timebant enim.</p>
  <p class="verse" id="Mark.16.9"><sup><a href="#Mark.16.9" class="verse-number">9</a></sup> Surgens autem mane, prima sabbati, apparuit primo Mariae Magdalenae, de qua eiecerat septem daemonia.</p>
  <p class="verse" id="Mark.16.10"><sup><a href="#Mark.16.10" class="verse-number">10</a></sup> Illa vadens nuntiavit his, qui cum eo fuerant, lugentibus et flentibus;</p>
  <p class="verse" id="Mark.16.11"><sup><a href="#Mark.16.11" class="verse-number">11</a></sup> et illi audientes quia viveret et visus esset ab ea, non crediderunt.</p>
  <p class="verse" id="Mark.16.12"><sup><a href="#Mark.16.12" class="verse-number">12</a></sup> Post haec autem duobus ex eis ambulantibus ostensus est in alia effigie euntibus in villam;</p>
  <p class="verse" id="Mark.16.13"><sup><a href="#Mark.16.13" class="verse-number">13</a></sup> et illi euntes nuntiaverunt ceteris, nec illis crediderunt.</p>
  <p class="verse" id="Mark.16.14"><sup><a href="#Mark.16.14" class="verse-number">14</a></sup> Novissime recumbentibus illis Undecim apparuit, et exprobravit incredulitatem illorum et duritiam cordis, quia his, qui viderant eum resuscitatum, non crediderant.</p>
  <p class="verse" id="Mark.16.15"><sup><a href="#Mark.16.15" class="verse-number">15</a></sup> Et dixit eis: " Euntes in mundum universum praedicate evangelium omni creaturae.</p>
  <p class="verse" id="Mark.16.16"><sup><a href="#Mark.16.16" class="verse-number">16</a></sup> Qui crediderit et baptizatus fuerit, salvus erit; qui vero non crediderit, condemnabitur.</p>
  <p class="verse" id="Mark.16.17"><sup><a href="#Mark.16.17" class="verse-number">17</a></sup> Signa autem eos, qui crediderint, haec sequentur: in nomine meo daemonia eicient, linguis loquentur novis,</p>
  <p class="verse" id="Mark.16.18"><sup><a href="#Mark.16.18" class="verse-number">18</a></sup> serpentes tollent, et, si mortiferum quid biberint, non eos nocebit, super aegrotos manus imponent, et bene habebunt ".</p>
  <p class="verse" id="Mark.16.19"><sup><a href="#Mark.16.19" class="verse-number">19</a></sup> Et Dominus quidem Iesus, postquam locutus est eis, assumptus est in caelum et sedit a dextris Dei.</p>
  <p class="verse" id="Mark.16.20"><sup><a href="#Mark.16.20" class="verse-number">20</a></sup> Illi autem profecti praedicaverunt ubique, Domino cooperante et sermonem confirmante, sequentibus signis.</p>
</body>
</html>
