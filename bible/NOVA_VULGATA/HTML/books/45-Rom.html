<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Epistula ad Romanos</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>Epistula ad Romanos</h1>
  <h2>Chapter 1</h2>
  <p class="verse" id="Rom.1.1"><sup><a href="#Rom.1.1" class="verse-number">1</a></sup> Paulus servus Christi Iesu, vo catus apostolus, segregatus in evangelium Dei,</p>
  <p class="verse" id="Rom.1.2"><sup><a href="#Rom.1.2" class="verse-number">2</a></sup> quod ante promiserat per prophetas suos in Scripturis sanctis</p>
  <p class="verse" id="Rom.1.3"><sup><a href="#Rom.1.3" class="verse-number">3</a></sup> de Filio suo, qui factus est ex semine David secundum carnem,</p>
  <p class="verse" id="Rom.1.4"><sup><a href="#Rom.1.4" class="verse-number">4</a></sup> qui constitutus est Filius Dei in virtute secundum Spiritum sanctificationis ex resurrectione mortuorum, Iesu Christo Domino nostro,</p>
  <p class="verse" id="Rom.1.5"><sup><a href="#Rom.1.5" class="verse-number">5</a></sup> per quem accepimus gratiam et apostolatum ad oboeditionem fidei in omnibus gentibus pro nomine eius,</p>
  <p class="verse" id="Rom.1.6"><sup><a href="#Rom.1.6" class="verse-number">6</a></sup> in quibus estis et vos vocati Iesu Christi,</p>
  <p class="verse" id="Rom.1.7"><sup><a href="#Rom.1.7" class="verse-number">7</a></sup> omnibus, qui sunt Romae dilectis Dei, vocatis sanctis: gratia vobis et pax a Deo Patre nostro et Domino Iesu Christo.</p>
  <p class="verse" id="Rom.1.8"><sup><a href="#Rom.1.8" class="verse-number">8</a></sup> Primum quidem gratias ago Deo meo per Iesum Christum pro omnibus vobis, quia fides vestra annuntiatur in universo mundo;</p>
  <p class="verse" id="Rom.1.9"><sup><a href="#Rom.1.9" class="verse-number">9</a></sup> testis enim mihi est Deus, cui servio in spiritu meo in evangelio Filii eius, quomodo sine intermissione memoriam vestri faciam</p>
  <p class="verse" id="Rom.1.10"><sup><a href="#Rom.1.10" class="verse-number">10</a></sup> semper in orationibus meis obsecrans, si quo modo tandem aliquando prosperum iter habeam in voluntate Dei veniendi ad vos.</p>
  <p class="verse" id="Rom.1.11"><sup><a href="#Rom.1.11" class="verse-number">11</a></sup> Desidero enim videre vos, ut aliquid impertiar gratiae vobis spiritalis ad confirmandos vos,</p>
  <p class="verse" id="Rom.1.12"><sup><a href="#Rom.1.12" class="verse-number">12</a></sup> id est una vobiscum consolari per eam, quae invicem est, fidem vestram atque meam.</p>
  <p class="verse" id="Rom.1.13"><sup><a href="#Rom.1.13" class="verse-number">13</a></sup> Nolo autem vos ignorare, fratres, quia saepe proposui venire ad vos et prohibitus sum usque adhuc, ut aliquem fructum habeam et in vobis, sicut et in ceteris gentibus.</p>
  <p class="verse" id="Rom.1.14"><sup><a href="#Rom.1.14" class="verse-number">14</a></sup> Graecis ac barbaris, sapientibus et insipientibus debitor sum.</p>
  <p class="verse" id="Rom.1.15"><sup><a href="#Rom.1.15" class="verse-number">15</a></sup> Itaque, quod in me est, promptus sum et vobis, qui Romae estis, evangelizare.</p>
  <p class="verse" id="Rom.1.16"><sup><a href="#Rom.1.16" class="verse-number">16</a></sup> Non enim erubesco evangelium: virtus enim Dei est in salutem omni credenti, Iudaeo primum et Graeco.</p>
  <p class="verse" id="Rom.1.17"><sup><a href="#Rom.1.17" class="verse-number">17</a></sup> Iustitia enim Dei in eo revelatur ex fide in fidem, sicut scriptum est: Iustus autem ex fide vivet ".</p>
  <p class="verse" id="Rom.1.18"><sup><a href="#Rom.1.18" class="verse-number">18</a></sup> Revelatur enim ira Dei de caelo super omnem impietatem et iniustitiam hominum, qui veritatem in iniustitia detinent,</p>
  <p class="verse" id="Rom.1.19"><sup><a href="#Rom.1.19" class="verse-number">19</a></sup> quia, quod noscibile est Dei, manifestum est in illis; Deus enim illis manifestavit.</p>
  <p class="verse" id="Rom.1.20"><sup><a href="#Rom.1.20" class="verse-number">20</a></sup> Invisibilia enim ipsius a creatura mundi per ea, quae facta sunt, intellecta conspiciuntur, sempiterna eius et virtus et divinitas, ut sint inexcusabiles;</p>
  <p class="verse" id="Rom.1.21"><sup><a href="#Rom.1.21" class="verse-number">21</a></sup> quia, cum cognovissent Deum, non sicut Deum glorificaverunt aut gratias egerunt, sed evanuerunt in cogitationibus suis, et obscuratum est insipiens cor eorum.</p>
  <p class="verse" id="Rom.1.22"><sup><a href="#Rom.1.22" class="verse-number">22</a></sup> Dicentes se esse sapientes, stulti facti sunt,</p>
  <p class="verse" id="Rom.1.23"><sup><a href="#Rom.1.23" class="verse-number">23</a></sup> et mutaverunt gloriam incorruptibilis Dei in similitudinem imaginis corruptibilis hominis et volucrum et quadrupedum et serpentium.</p>
  <p class="verse" id="Rom.1.24"><sup><a href="#Rom.1.24" class="verse-number">24</a></sup> Propter quod tradidit illos Deus in concupiscentiis cordis eorum in immunditiam, ut ignominia afficiant corpora sua in semetipsis,</p>
  <p class="verse" id="Rom.1.25"><sup><a href="#Rom.1.25" class="verse-number">25</a></sup> qui commutaverunt veritatem Dei in mendacio et coluerunt et servierunt creaturae potius quam Creatori, qui est benedictus in saecula. Amen.</p>
  <p class="verse" id="Rom.1.26"><sup><a href="#Rom.1.26" class="verse-number">26</a></sup> Propterea tradidit illos Deus in passiones ignominiae. Nam et feminae eorum immutaverunt naturalem usum in eum, qui est contra naturam;</p>
  <p class="verse" id="Rom.1.27"><sup><a href="#Rom.1.27" class="verse-number">27</a></sup> similiter et masculi, relicto naturali usu feminae, exarserunt in desideriis suis in invicem, masculi in masculos turpitudinem operantes et mercedem, quam oportuit, erroris sui in semetipsis recipientes.</p>
  <p class="verse" id="Rom.1.28"><sup><a href="#Rom.1.28" class="verse-number">28</a></sup> Et sicut non probaverunt Deum habere in notitia, tradidit eos Deus in reprobum sensum, ut faciant, quae non conveniunt,</p>
  <p class="verse" id="Rom.1.29"><sup><a href="#Rom.1.29" class="verse-number">29</a></sup> repletos omni iniquitate, malitia, avaritia, nequitia, plenos invidia, homicidio, contentione, dolo, malignitate, susurrones,</p>
  <p class="verse" id="Rom.1.30"><sup><a href="#Rom.1.30" class="verse-number">30</a></sup> detractores, Deo odibiles, contumeliosos, superbos, elatos, inventores malorum, parentibus non oboedientes,</p>
  <p class="verse" id="Rom.1.31"><sup><a href="#Rom.1.31" class="verse-number">31</a></sup> insipientes, incompositos, sine affectione, sine misericordia.</p>
  <p class="verse" id="Rom.1.32"><sup><a href="#Rom.1.32" class="verse-number">32</a></sup> Qui cum iudicium Dei cognovissent, quoniam qui talia agunt, digni sunt morte, non solum ea faciunt, sed et consentiunt facientibus.</p>
  <h2>Chapter 2</h2>
  <p class="verse" id="Rom.2.1"><sup><a href="#Rom.2.1" class="verse-number">1</a></sup> Propter quod inexcusabilis es, o homo omnis, qui iudicas. In quo enim iudicas alterum, teipsum condemnas; eadem enim agis, qui iudicas.</p>
  <p class="verse" id="Rom.2.2"><sup><a href="#Rom.2.2" class="verse-number">2</a></sup> Scimus enim quoniam iudicium Dei est secundum veritatem in eos, qui talia agunt.</p>
  <p class="verse" id="Rom.2.3"><sup><a href="#Rom.2.3" class="verse-number">3</a></sup> Existimas autem hoc, o homo, qui iudicas eos, qui talia agunt, et facis ea, quia tu effugies iudicium Dei?</p>
  <p class="verse" id="Rom.2.4"><sup><a href="#Rom.2.4" class="verse-number">4</a></sup> An divitias benignitatis eius et patientiae et longanimitatis contemnis, ignorans quoniam benignitas Dei ad paenitentiam te adducit?</p>
  <p class="verse" id="Rom.2.5"><sup><a href="#Rom.2.5" class="verse-number">5</a></sup> Secundum duritiam autem tuam et impaenitens cor thesaurizas tibi iram in die irae et revelationis iusti iudicii Dei,</p>
  <p class="verse" id="Rom.2.6"><sup><a href="#Rom.2.6" class="verse-number">6</a></sup> qui reddet unicuique secundum opera eius:</p>
  <p class="verse" id="Rom.2.7"><sup><a href="#Rom.2.7" class="verse-number">7</a></sup> his quidem, qui secundum patientiam boni operis gloriam et honorem et incorruptionem quaerunt, vitam aeternam;</p>
  <p class="verse" id="Rom.2.8"><sup><a href="#Rom.2.8" class="verse-number">8</a></sup> his autem, qui ex contentione et non oboediunt veritati, oboediunt autem iniquitati, ira et indignatio.</p>
  <p class="verse" id="Rom.2.9"><sup><a href="#Rom.2.9" class="verse-number">9</a></sup> Tribulatio et angustia in omnem animam hominis operantis malum, Iudaei primum et Graeci;</p>
  <p class="verse" id="Rom.2.10"><sup><a href="#Rom.2.10" class="verse-number">10</a></sup> gloria autem et honor et pax omni operanti bonum, Iudaeo primum et Graeco.</p>
  <p class="verse" id="Rom.2.11"><sup><a href="#Rom.2.11" class="verse-number">11</a></sup> Non est enim personarum acceptio apud Deum!</p>
  <p class="verse" id="Rom.2.12"><sup><a href="#Rom.2.12" class="verse-number">12</a></sup> Quicumque enim sine lege peccaverunt, sine lege et peribunt; et, quicumque in lege peccaverunt, per legem iudicabuntur.</p>
  <p class="verse" id="Rom.2.13"><sup><a href="#Rom.2.13" class="verse-number">13</a></sup> Non enim auditores legis iusti sunt apud Deum, sed factores legis iustificabuntur.</p>
  <p class="verse" id="Rom.2.14"><sup><a href="#Rom.2.14" class="verse-number">14</a></sup> Cum enim gentes, quae legem non habent, naturaliter, quae legis sunt, faciunt, eiusmodi legem non habentes ipsi sibi sunt lex;</p>
  <p class="verse" id="Rom.2.15"><sup><a href="#Rom.2.15" class="verse-number">15</a></sup> qui ostendunt opus legis scriptum in cordibus suis, testimonium simul reddente illis conscientia ipsorum, et inter se invicem cogitationibus accusantibus aut etiam defendentibus,</p>
  <p class="verse" id="Rom.2.16"><sup><a href="#Rom.2.16" class="verse-number">16</a></sup> in die, cum iudicabit Deus occulta hominum secundum evangelium meum per Christum Iesum.</p>
  <p class="verse" id="Rom.2.17"><sup><a href="#Rom.2.17" class="verse-number">17</a></sup> Si autem tu Iudaeus cognominaris et requiescis in lege et gloriaris in Deo,</p>
  <p class="verse" id="Rom.2.18"><sup><a href="#Rom.2.18" class="verse-number">18</a></sup> et nosti Voluntatem et discernis potiora instructus per legem,</p>
  <p class="verse" id="Rom.2.19"><sup><a href="#Rom.2.19" class="verse-number">19</a></sup> et confidis teipsum ducem esse caecorum, lumen eorum, qui in tenebris sunt,</p>
  <p class="verse" id="Rom.2.20"><sup><a href="#Rom.2.20" class="verse-number">20</a></sup> eruditorem insipientium, magistrum infantium, habentem formam scientiae et veritatis in lege.</p>
  <p class="verse" id="Rom.2.21"><sup><a href="#Rom.2.21" class="verse-number">21</a></sup> Qui ergo alium doces, teipsum non doces? Qui praedicas non furandum, furaris?</p>
  <p class="verse" id="Rom.2.22"><sup><a href="#Rom.2.22" class="verse-number">22</a></sup> Qui dicis non moechandum, moecharis? Qui abominaris idola, templa spolias?</p>
  <p class="verse" id="Rom.2.23"><sup><a href="#Rom.2.23" class="verse-number">23</a></sup> Qui in lege gloriaris, per praevaricationem legis Deum inhonoras?</p>
  <p class="verse" id="Rom.2.24"><sup><a href="#Rom.2.24" class="verse-number">24</a></sup> " Nomen enim Dei propter vos blasphematur inter gentes ", sicut scriptum est.</p>
  <p class="verse" id="Rom.2.25"><sup><a href="#Rom.2.25" class="verse-number">25</a></sup> Circumcisio quidem prodest, si legem observes; si autem praevaricator legis sis, circumcisio tua praeputium facta est.</p>
  <p class="verse" id="Rom.2.26"><sup><a href="#Rom.2.26" class="verse-number">26</a></sup> Si igitur praeputium iustitias legis custodiat, nonne praeputium illius in circumcisionem reputabitur?</p>
  <p class="verse" id="Rom.2.27"><sup><a href="#Rom.2.27" class="verse-number">27</a></sup> Et iudicabit, quod ex natura est praeputium legem consummans, te, qui per litteram et circumcisionem praevaricator legis es.</p>
  <p class="verse" id="Rom.2.28"><sup><a href="#Rom.2.28" class="verse-number">28</a></sup> Non enim qui manifesto Iudaeus est, neque quae manifesto in carne circumcisio,</p>
  <p class="verse" id="Rom.2.29"><sup><a href="#Rom.2.29" class="verse-number">29</a></sup> sed qui in abscondito Iudaeus est, et circumcisio cordis in spiritu non littera, cuius laus non ex hominibus sed ex Deo est.</p>
  <h2>Chapter 3</h2>
  <p class="verse" id="Rom.3.1"><sup><a href="#Rom.3.1" class="verse-number">1</a></sup> Quid ergo amplius est Iudaeo, aut quae utilitas circumcisionis?</p>
  <p class="verse" id="Rom.3.2"><sup><a href="#Rom.3.2" class="verse-number">2</a></sup> Multum per omnem modum. Primum quidem, quia credita sunt illis eloquia Dei.</p>
  <p class="verse" id="Rom.3.3"><sup><a href="#Rom.3.3" class="verse-number">3</a></sup> Quid enim, si quidam non crediderunt? Numquid incredulitas illorum fidem Dei evacuabit?</p>
  <p class="verse" id="Rom.3.4"><sup><a href="#Rom.3.4" class="verse-number">4</a></sup> Absit! Exstet autem Deus verax, omnis autem homo mendax, sicut scriptum est: " Ut iustificeris in sermonibus tuis et vincas cum iudicaris ".</p>
  <p class="verse" id="Rom.3.5"><sup><a href="#Rom.3.5" class="verse-number">5</a></sup> Si autem iniustitia nostra iustitiam Dei commendat, quid dicemus? Numquid iniustus Deus, qui infert iram? Secundum hominem dico.</p>
  <p class="verse" id="Rom.3.6"><sup><a href="#Rom.3.6" class="verse-number">6</a></sup> Absit! Alioquin quomodo iudicabit Deus mundum?</p>
  <p class="verse" id="Rom.3.7"><sup><a href="#Rom.3.7" class="verse-number">7</a></sup> Si enim veritas Dei in meo mendacio abundavit in gloriam ipsius, quid adhuc et ego tamquam peccator iudicor?</p>
  <p class="verse" id="Rom.3.8"><sup><a href="#Rom.3.8" class="verse-number">8</a></sup> Et non, sicut blasphemamur, et sicut aiunt quidam nos dicere: " Faciamus mala, ut veniant bona "? Quorum damnatio iusta est.</p>
  <p class="verse" id="Rom.3.9"><sup><a href="#Rom.3.9" class="verse-number">9</a></sup> Quid igitur? Praecellimus eos? Nequaquam! Antea enim causati sumus Iudaeos et Graecos omnes sub peccato esse,</p>
  <p class="verse" id="Rom.3.10"><sup><a href="#Rom.3.10" class="verse-number">10</a></sup> sicut scriptum est: Non est iustus quisquam,</p>
  <p class="verse" id="Rom.3.11"><sup><a href="#Rom.3.11" class="verse-number">11</a></sup> non est intellegens, non est requirens Deum.</p>
  <p class="verse" id="Rom.3.12"><sup><a href="#Rom.3.12" class="verse-number">12</a></sup> Omnes declinaverunt, simul inutiles facti sunt;non est qui faciat bonum, non est usque ad unum.</p>
  <p class="verse" id="Rom.3.13"><sup><a href="#Rom.3.13" class="verse-number">13</a></sup> Sepulcrum patens est guttur eorum,linguis suis dolose agebant,venenum aspidum sub labiis eorum,</p>
  <p class="verse" id="Rom.3.14"><sup><a href="#Rom.3.14" class="verse-number">14</a></sup> quorum os maledictione et amaritudine plenum est;</p>
  <p class="verse" id="Rom.3.15"><sup><a href="#Rom.3.15" class="verse-number">15</a></sup> veloces pedes eorum ad effundendum sanguinem,</p>
  <p class="verse" id="Rom.3.16"><sup><a href="#Rom.3.16" class="verse-number">16</a></sup> contritio et infelicitas in viis eorum,</p>
  <p class="verse" id="Rom.3.17"><sup><a href="#Rom.3.17" class="verse-number">17</a></sup> et viam pacis non cognoverunt.</p>
  <p class="verse" id="Rom.3.18"><sup><a href="#Rom.3.18" class="verse-number">18</a></sup> Non est timor Dei ante oculos eorum ".</p>
  <p class="verse" id="Rom.3.19"><sup><a href="#Rom.3.19" class="verse-number">19</a></sup> Scimus autem quoniam, quaecumque lex loquitur, his, qui in lege sunt, loquitur, ut omne os obstruatur, et obnoxius fiat omnis mundus Deo;</p>
  <p class="verse" id="Rom.3.20"><sup><a href="#Rom.3.20" class="verse-number">20</a></sup> quia ex operibus legis non iustificabitur omnis caro coram illo, per legem enim cognitio peccati.</p>
  <p class="verse" id="Rom.3.21"><sup><a href="#Rom.3.21" class="verse-number">21</a></sup> Nunc autem sine lege iustitia Dei manifestata est, testificata a Lege et Prophetis,</p>
  <p class="verse" id="Rom.3.22"><sup><a href="#Rom.3.22" class="verse-number">22</a></sup> iustitia autem Dei per fidem Iesu Christi, in omnes, qui credunt. Non enim est distinctio:</p>
  <p class="verse" id="Rom.3.23"><sup><a href="#Rom.3.23" class="verse-number">23</a></sup> omnes enim peccaverunt et egent gloria Dei,</p>
  <p class="verse" id="Rom.3.24"><sup><a href="#Rom.3.24" class="verse-number">24</a></sup> iustificati gratis per gratiam ipsius per redemptionem, quae est in Christo Iesu;</p>
  <p class="verse" id="Rom.3.25"><sup><a href="#Rom.3.25" class="verse-number">25</a></sup> quem proposuit Deus propitiatorium per fidem in sanguine ipsius ad ostensionem iustitiae suae, cum praetermisisset praecedentia delicta</p>
  <p class="verse" id="Rom.3.26"><sup><a href="#Rom.3.26" class="verse-number">26</a></sup> in sustentatione Dei, ad ostensionem iustitiae eius in hoc tempore, ut sit ipse iustus et iustificans eum, qui ex fide est Iesu.</p>
  <p class="verse" id="Rom.3.27"><sup><a href="#Rom.3.27" class="verse-number">27</a></sup> Ubi est ergo gloriatio? Exclusa est. Per quam legem? Operum? Non, sed per legem fidei.</p>
  <p class="verse" id="Rom.3.28"><sup><a href="#Rom.3.28" class="verse-number">28</a></sup> Arbitramur enim iustificari hominem per fidem sine operibus legis.</p>
  <p class="verse" id="Rom.3.29"><sup><a href="#Rom.3.29" class="verse-number">29</a></sup> An Iudaeorum Deus tantum? Nonne et gentium? Immo et gentium,</p>
  <p class="verse" id="Rom.3.30"><sup><a href="#Rom.3.30" class="verse-number">30</a></sup> quoniam quidem unus Deus, qui iustificabit circumcisionem ex fide et praeputium per fidem.</p>
  <p class="verse" id="Rom.3.31"><sup><a href="#Rom.3.31" class="verse-number">31</a></sup> Legem ergo destruimus per fidem? Absit, sed legem statuimus.</p>
  <h2>Chapter 4</h2>
  <p class="verse" id="Rom.4.1"><sup><a href="#Rom.4.1" class="verse-number">1</a></sup> Quid ergo dicemus invenisse Abraham progenitorem no strum secundum carnem?</p>
  <p class="verse" id="Rom.4.2"><sup><a href="#Rom.4.2" class="verse-number">2</a></sup> Si enim Abraham ex operibus iustificatus est, habet gloriam sed non apud Deum.</p>
  <p class="verse" id="Rom.4.3"><sup><a href="#Rom.4.3" class="verse-number">3</a></sup> Quid enim Scriptura dicit? " Credidit autem Abraham Deo, et reputatum est illi ad iustitiam ".</p>
  <p class="verse" id="Rom.4.4"><sup><a href="#Rom.4.4" class="verse-number">4</a></sup> Ei autem, qui operatur, merces non reputatur secundum gratiam sed secundum debitum;</p>
  <p class="verse" id="Rom.4.5"><sup><a href="#Rom.4.5" class="verse-number">5</a></sup> ei vero, qui non operatur, sed credit in eum, qui iustificat impium, reputatur fides eius ad iustitiam,</p>
  <p class="verse" id="Rom.4.6"><sup><a href="#Rom.4.6" class="verse-number">6</a></sup> sicut et David dicit beatitudinem hominis, cui Deus reputat iustitiam sine operibus:</p>
  <p class="verse" id="Rom.4.7"><sup><a href="#Rom.4.7" class="verse-number">7</a></sup> " Beati, quorum remissae sunt iniquitates,et quorum tecta sunt peccata.</p>
  <p class="verse" id="Rom.4.8"><sup><a href="#Rom.4.8" class="verse-number">8</a></sup> Beatus vir, cui non imputabit Dominus peccatum ".</p>
  <p class="verse" id="Rom.4.9"><sup><a href="#Rom.4.9" class="verse-number">9</a></sup> Beatitudo ergo haec in circumcisione an etiam in praeputio? Dicimus enim: " Reputata est Abrahae fides ad iustitiam ".</p>
  <p class="verse" id="Rom.4.10"><sup><a href="#Rom.4.10" class="verse-number">10</a></sup> Quomodo ergo reputata est? In circumcisione an in praeputio? Non in circumcisione sed in praeputio:</p>
  <p class="verse" id="Rom.4.11"><sup><a href="#Rom.4.11" class="verse-number">11</a></sup> et signum accepit circumcisionis, signaculum iustitiae fidei, quae fuit in praeputio, ut esset pater omnium credentium per praeputium, ut reputetur illis iustitia,</p>
  <p class="verse" id="Rom.4.12"><sup><a href="#Rom.4.12" class="verse-number">12</a></sup> et pater circumcisionis his non tantum, qui ex circumcisione sunt, sed et qui sectantur vestigia eius, quae fuit in praeputio, fidei patris nostri Abrahae.</p>
  <p class="verse" id="Rom.4.13"><sup><a href="#Rom.4.13" class="verse-number">13</a></sup> Non enim per legem promissio Abrahae aut semini eius, ut heres esset mundi, sed per iustitiam fidei;</p>
  <p class="verse" id="Rom.4.14"><sup><a href="#Rom.4.14" class="verse-number">14</a></sup> si enim qui ex lege heredes sunt, exinanita est fides, et abolita est promissio.</p>
  <p class="verse" id="Rom.4.15"><sup><a href="#Rom.4.15" class="verse-number">15</a></sup> Lex enim iram operatur; ubi autem non est lex, nec praevaricatio.</p>
  <p class="verse" id="Rom.4.16"><sup><a href="#Rom.4.16" class="verse-number">16</a></sup> Ideo ex fide, ut secundum gratiam, ut firma sit promissio omni semini, non ei, qui ex lege est solum, sed et ei, qui ex fide est Abrahae - qui est pater omnium nostrum,</p>
  <p class="verse" id="Rom.4.17"><sup><a href="#Rom.4.17" class="verse-number">17</a></sup> sicut scriptum est: " Patrem multarum gentium posui te " C, ante Deum, cui credidit, qui vivificat mortuos et vocat ea, quae non sunt, quasi sint;</p>
  <p class="verse" id="Rom.4.18"><sup><a href="#Rom.4.18" class="verse-number">18</a></sup> qui contra spem in spe credidit, ut fieret pater multarum gentium, secundum quod dictum est: " Sic erit semen tuum ".</p>
  <p class="verse" id="Rom.4.19"><sup><a href="#Rom.4.19" class="verse-number">19</a></sup> Et non infirmatus fide consideravit corpus suum iam emortuum, cum fere centum annorum esset, et emortuam vulvam Sarae;</p>
  <p class="verse" id="Rom.4.20"><sup><a href="#Rom.4.20" class="verse-number">20</a></sup> in repromissione autem Dei non haesitavit diffidentia, sed confortatus est fide, dans gloriam Deo,</p>
  <p class="verse" id="Rom.4.21"><sup><a href="#Rom.4.21" class="verse-number">21</a></sup> et plenissime sciens quia, quod promisit, potens est et facere.</p>
  <p class="verse" id="Rom.4.22"><sup><a href="#Rom.4.22" class="verse-number">22</a></sup> Ideo et reputatum est illi ad iustitiam.</p>
  <p class="verse" id="Rom.4.23"><sup><a href="#Rom.4.23" class="verse-number">23</a></sup> Non est autem scriptum tantum propter ipsum: reputatum est illi,</p>
  <p class="verse" id="Rom.4.24"><sup><a href="#Rom.4.24" class="verse-number">24</a></sup> sed et propter nos, quibus reputabitur, credentibus in eum, qui suscitavit Iesum Dominum nostrum a mortuis,</p>
  <p class="verse" id="Rom.4.25"><sup><a href="#Rom.4.25" class="verse-number">25</a></sup> qui traditus est propter delicta nostra et suscitatus est propter iustificationem nostram.</p>
  <h2>Chapter 5</h2>
  <p class="verse" id="Rom.5.1"><sup><a href="#Rom.5.1" class="verse-number">1</a></sup> Iustificati igitur ex fide, pacem habemus ad Deum per Domi num nostrum Iesum Christum,</p>
  <p class="verse" id="Rom.5.2"><sup><a href="#Rom.5.2" class="verse-number">2</a></sup> per quem et accessum habemus fide in gratiam istam, in qua stamus et gloriamur in spe gloriae Dei.</p>
  <p class="verse" id="Rom.5.3"><sup><a href="#Rom.5.3" class="verse-number">3</a></sup> Non solum autem, sed et gloriamur in tribulationibus, scientes quod tribulatio patientiam operatur,</p>
  <p class="verse" id="Rom.5.4"><sup><a href="#Rom.5.4" class="verse-number">4</a></sup> patientia autem probationem, probatio vero spem;</p>
  <p class="verse" id="Rom.5.5"><sup><a href="#Rom.5.5" class="verse-number">5</a></sup> spes autem non confundit, quia caritas Dei diffusa est in cordibus nostris per Spiritum Sanctum, qui datus est nobis.</p>
  <p class="verse" id="Rom.5.6"><sup><a href="#Rom.5.6" class="verse-number">6</a></sup> Adhuc enim Christus, cum adhuc infirmi essemus, secundum tempus pro impiis mortuus est.</p>
  <p class="verse" id="Rom.5.7"><sup><a href="#Rom.5.7" class="verse-number">7</a></sup> Vix enim pro iusto quis moritur; nam pro bono forsitan quis et audeat mori.</p>
  <p class="verse" id="Rom.5.8"><sup><a href="#Rom.5.8" class="verse-number">8</a></sup> Commendat autem suam caritatem Deus in nos, quoniam, cum adhuc peccatores essemus, Christus pro nobis mortuus est.</p>
  <p class="verse" id="Rom.5.9"><sup><a href="#Rom.5.9" class="verse-number">9</a></sup> Multo igitur magis iustificati nunc in sanguine ipsius, salvi erimus ab ira per ipsum!</p>
  <p class="verse" id="Rom.5.10"><sup><a href="#Rom.5.10" class="verse-number">10</a></sup> Si enim, cum inimici essemus, reconciliati sumus Deo per mortem Filii eius, multo magis reconciliati salvi erimus in vita ipsius;</p>
  <p class="verse" id="Rom.5.11"><sup><a href="#Rom.5.11" class="verse-number">11</a></sup> non solum autem, sed et gloriamur in Deo per Dominum nostrum Iesum Christum, per quem nunc reconciliationem accepimus.</p>
  <p class="verse" id="Rom.5.12"><sup><a href="#Rom.5.12" class="verse-number">12</a></sup> Propterea, sicut per unum hominem peccatum in hunc mundum intravit, et per peccatum mors, et ita in omnes homines mors pertransiit, eo quod omnes peccaverunt.</p>
  <p class="verse" id="Rom.5.13"><sup><a href="#Rom.5.13" class="verse-number">13</a></sup> Usque ad legem enim peccatum erat in mundo; peccatum autem non imputatur, cum lex non est,</p>
  <p class="verse" id="Rom.5.14"><sup><a href="#Rom.5.14" class="verse-number">14</a></sup> sed regnavit mors ab Adam usque ad Moysen etiam in eos, qui non peccaverunt in similitudine praevaricationis Adae, qui est figura futuri.</p>
  <p class="verse" id="Rom.5.15"><sup><a href="#Rom.5.15" class="verse-number">15</a></sup> Sed non sicut delictum, ita et donum; si enim unius delicto multi mortui sunt, multo magis gratia Dei et donum in gratia unius hominis Iesu Christi in multos abundavit.</p>
  <p class="verse" id="Rom.5.16"><sup><a href="#Rom.5.16" class="verse-number">16</a></sup> Et non sicut per unum, qui peccavit, ita et donum; nam iudicium ex uno in condemnationem, gratia autem ex multis delictis in iustificationem.</p>
  <p class="verse" id="Rom.5.17"><sup><a href="#Rom.5.17" class="verse-number">17</a></sup> Si enim unius delicto mors regnavit per unum, multo magis, qui abundantiam gratiae et donationis iustitiae accipiunt, in vita regnabunt per unum Iesum Christum.</p>
  <p class="verse" id="Rom.5.18"><sup><a href="#Rom.5.18" class="verse-number">18</a></sup> Igitur sicut per unius delictum in omnes homines in condemnationem, sic et per unius iustitiam in omnes homines in iustificationem vitae;</p>
  <p class="verse" id="Rom.5.19"><sup><a href="#Rom.5.19" class="verse-number">19</a></sup> sicut enim per inoboedientiam unius hominis peccatores constituti sunt multi, ita et per unius oboeditionem iusti constituentur multi.</p>
  <p class="verse" id="Rom.5.20"><sup><a href="#Rom.5.20" class="verse-number">20</a></sup> Lex autem subintravit, ut abundaret delictum; ubi autem abundavit peccatum, superabundavit gratia,</p>
  <p class="verse" id="Rom.5.21"><sup><a href="#Rom.5.21" class="verse-number">21</a></sup> ut sicut regnavit peccatum in morte, ita et gratia regnet per iustitiam in vitam aeternam per Iesum Christum Dominum nostrum.</p>
  <h2>Chapter 6</h2>
  <p class="verse" id="Rom.6.1"><sup><a href="#Rom.6.1" class="verse-number">1</a></sup> Quid ergo dicemus? Perma nebimus in peccato, ut gratia abundet?</p>
  <p class="verse" id="Rom.6.2"><sup><a href="#Rom.6.2" class="verse-number">2</a></sup> Absit! Qui enim mortui sumus peccato, quomodo adhuc vivemus in illo?</p>
  <p class="verse" id="Rom.6.3"><sup><a href="#Rom.6.3" class="verse-number">3</a></sup> An ignoratis quia, quicumque baptizati sumus in Christum Iesum, in mortem ipsius baptizati sumus?</p>
  <p class="verse" id="Rom.6.4"><sup><a href="#Rom.6.4" class="verse-number">4</a></sup> Consepulti ergo sumus cum illo per baptismum in mortem, ut quemadmodum suscitatus est Christus a mortuis per gloriam Patris, ita et nos in novitate vitae ambulemus.</p>
  <p class="verse" id="Rom.6.5"><sup><a href="#Rom.6.5" class="verse-number">5</a></sup> Si enim complantati facti sumus similitudini mortis eius, sed et resurrectionis erimus;</p>
  <p class="verse" id="Rom.6.6"><sup><a href="#Rom.6.6" class="verse-number">6</a></sup> hoc scientes quia vetus homo noster simul crucifixus est, ut destruatur corpus peccati, ut ultra non serviamus peccato.</p>
  <p class="verse" id="Rom.6.7"><sup><a href="#Rom.6.7" class="verse-number">7</a></sup> Qui enim mortuus est, iustificatus est a peccato.</p>
  <p class="verse" id="Rom.6.8"><sup><a href="#Rom.6.8" class="verse-number">8</a></sup> Si autem mortui sumus cum Christo, credimus quia simul etiam vivemus cum eo;</p>
  <p class="verse" id="Rom.6.9"><sup><a href="#Rom.6.9" class="verse-number">9</a></sup> scientes quod Christus suscitatus ex mortuis iam non moritur, mors illi ultra non dominatur.</p>
  <p class="verse" id="Rom.6.10"><sup><a href="#Rom.6.10" class="verse-number">10</a></sup> Quod enim mortuus est, peccato mortuus est semel; quod autem vivit, vivit Deo.</p>
  <p class="verse" id="Rom.6.11"><sup><a href="#Rom.6.11" class="verse-number">11</a></sup> Ita et vos existimate vos mortuos quidem esse peccato, viventes autem Deo in Christo Iesu.</p>
  <p class="verse" id="Rom.6.12"><sup><a href="#Rom.6.12" class="verse-number">12</a></sup> Non ergo regnet peccatum in vestro mortali corpore, ut oboediatis concupiscentiis eius,</p>
  <p class="verse" id="Rom.6.13"><sup><a href="#Rom.6.13" class="verse-number">13</a></sup> neque exhibeatis membra vestra arma iniustitiae peccato, sed exhibete vos Deo tamquam ex mortuis viventes et membra vestra arma iustitiae Deo.</p>
  <p class="verse" id="Rom.6.14"><sup><a href="#Rom.6.14" class="verse-number">14</a></sup> Peccatum enim vobis non dominabitur; non enim sub lege estis sed sub gratia.</p>
  <p class="verse" id="Rom.6.15"><sup><a href="#Rom.6.15" class="verse-number">15</a></sup> Quid ergo? Peccabimus, quoniam non sumus sub lege sed sub gratia? Absit!</p>
  <p class="verse" id="Rom.6.16"><sup><a href="#Rom.6.16" class="verse-number">16</a></sup> Nescitis quoniam, cui exhibetis vos servos ad oboedientiam, servi estis eius, cui oboeditis, sive peccati ad mortem, sive oboeditionis ad iustitiam?</p>
  <p class="verse" id="Rom.6.17"><sup><a href="#Rom.6.17" class="verse-number">17</a></sup> Gratias autem Deo quod fuistis servi peccati, oboedistis autem ex corde in eam formam doctrinae, in quam traditi estis,</p>
  <p class="verse" id="Rom.6.18"><sup><a href="#Rom.6.18" class="verse-number">18</a></sup> liberati autem a peccato servi facti estis iustitiae.</p>
  <p class="verse" id="Rom.6.19"><sup><a href="#Rom.6.19" class="verse-number">19</a></sup> Humanum dico propter infirmitatem carnis vestrae. Sicut enim exhibuistis membra vestra servientia immunditiae et iniquitati ad iniquitatem, ita nunc exhibete membra vestra servientia iustitiae ad sanctificationem.</p>
  <p class="verse" id="Rom.6.20"><sup><a href="#Rom.6.20" class="verse-number">20</a></sup> Cum enim servi essetis peccati, liberi eratis iustitiae.</p>
  <p class="verse" id="Rom.6.21"><sup><a href="#Rom.6.21" class="verse-number">21</a></sup> Quem ergo fructum habebatis tunc, in quibus nunc erubescitis? Nam finis illorum mors!</p>
  <p class="verse" id="Rom.6.22"><sup><a href="#Rom.6.22" class="verse-number">22</a></sup> Nunc vero liberati a peccato, servi autem facti Deo, habetis fructum vestrum in sanctificationem, finem vero vitam aeternam!</p>
  <p class="verse" id="Rom.6.23"><sup><a href="#Rom.6.23" class="verse-number">23</a></sup> Stipendia enim peccati mors, donum autem Dei vita aeterna in Christo Iesu Domino nostro.</p>
  <h2>Chapter 7</h2>
  <p class="verse" id="Rom.7.1"><sup><a href="#Rom.7.1" class="verse-number">1</a></sup> An ignoratis, fratres - scienti bus enim legem loquor - quia lex in homine dominatur, quanto tempore vivit?</p>
  <p class="verse" id="Rom.7.2"><sup><a href="#Rom.7.2" class="verse-number">2</a></sup> Nam quae sub viro est mulier, viventi viro alligata est lege; si autem mortuus fuerit vir, soluta est a lege viri.</p>
  <p class="verse" id="Rom.7.3"><sup><a href="#Rom.7.3" class="verse-number">3</a></sup> Igitur, vivente viro, vocabitur adultera, si fuerit alterius viri; si autem mortuus fuerit vir, libera est a lege, ut non sit adultera, si fuerit alterius viri.</p>
  <p class="verse" id="Rom.7.4"><sup><a href="#Rom.7.4" class="verse-number">4</a></sup> Itaque, fratres mei, et vos mortificati estis legi per corpus Christi, ut sitis alterius, eius qui ex mortuis suscitatus est, ut fructificaremus Deo.</p>
  <p class="verse" id="Rom.7.5"><sup><a href="#Rom.7.5" class="verse-number">5</a></sup> Cum enim essemus in carne, passiones peccatorum, quae per legem sunt, operabantur in membris nostris, ut fructificarent morti;</p>
  <p class="verse" id="Rom.7.6"><sup><a href="#Rom.7.6" class="verse-number">6</a></sup> nunc autem soluti sumus a lege, mortui ei, in qua detinebamur, ita ut serviamus in novitate Spiritus et non in vetustate litterae.</p>
  <p class="verse" id="Rom.7.7"><sup><a href="#Rom.7.7" class="verse-number">7</a></sup> Quid ergo dicemus? Lex peccatum est? Absit! Sed peccatum non cognovi, nisi per legem; nam concupiscentiam nescirem, nisi lex diceret: " Non concupisces ".</p>
  <p class="verse" id="Rom.7.8"><sup><a href="#Rom.7.8" class="verse-number">8</a></sup> Occasione autem accepta, peccatum per mandatum operatum est in me omnem concupiscentiam; sine lege enim peccatum mortuum erat.</p>
  <p class="verse" id="Rom.7.9"><sup><a href="#Rom.7.9" class="verse-number">9</a></sup> Ego autem vivebam sine lege aliquando; sed, cum venisset mandatum, peccatum revixit,</p>
  <p class="verse" id="Rom.7.10"><sup><a href="#Rom.7.10" class="verse-number">10</a></sup> ego autem mortuus sum; et inventum est mihi mandatum, quod erat ad vitam, hoc esse ad mortem;</p>
  <p class="verse" id="Rom.7.11"><sup><a href="#Rom.7.11" class="verse-number">11</a></sup> nam peccatum, occasione accepta, per mandatum seduxit me et per illud occidit.</p>
  <p class="verse" id="Rom.7.12"><sup><a href="#Rom.7.12" class="verse-number">12</a></sup> Itaque lex quidem sancta, et mandatum sanctum et iustum et bonum.</p>
  <p class="verse" id="Rom.7.13"><sup><a href="#Rom.7.13" class="verse-number">13</a></sup> Quod ergo bonum est, mihi factum est mors? Absit! Sed peccatum, ut appareat peccatum, per bonum mihi operatum est mortem; ut fiat supra modum peccans peccatum per mandatum.</p>
  <p class="verse" id="Rom.7.14"><sup><a href="#Rom.7.14" class="verse-number">14</a></sup> Scimus enim quod lex spiritalis est; ego autem carnalis sum, venumdatus sub peccato.</p>
  <p class="verse" id="Rom.7.15"><sup><a href="#Rom.7.15" class="verse-number">15</a></sup> Quod enim operor, non intellego; non enim, quod volo, hoc ago, sed quod odi, illud facio.</p>
  <p class="verse" id="Rom.7.16"><sup><a href="#Rom.7.16" class="verse-number">16</a></sup> Si autem, quod nolo, illud facio, consentio legi quoniam bona.</p>
  <p class="verse" id="Rom.7.17"><sup><a href="#Rom.7.17" class="verse-number">17</a></sup> Nunc autem iam non ego operor illud, sed, quod habitat in me, peccatum.</p>
  <p class="verse" id="Rom.7.18"><sup><a href="#Rom.7.18" class="verse-number">18</a></sup> Scio enim quia non habitat in me, hoc est in carne mea, bonum; nam velle adiacet mihi, operari autem bonum, non!</p>
  <p class="verse" id="Rom.7.19"><sup><a href="#Rom.7.19" class="verse-number">19</a></sup> Non enim, quod volo bonum, facio, sed, quod nolo malum, hoc ago.</p>
  <p class="verse" id="Rom.7.20"><sup><a href="#Rom.7.20" class="verse-number">20</a></sup> Si autem, quod nolo, illud facio, iam non ego operor illud, sed, quod habitat in me, peccatum.</p>
  <p class="verse" id="Rom.7.21"><sup><a href="#Rom.7.21" class="verse-number">21</a></sup> Invenio igitur hanc legem volenti mihi facere bonum, quoniam mihi malum adiacet.</p>
  <p class="verse" id="Rom.7.22"><sup><a href="#Rom.7.22" class="verse-number">22</a></sup> Condelector enim legi Dei secundum interiorem hominem;</p>
  <p class="verse" id="Rom.7.23"><sup><a href="#Rom.7.23" class="verse-number">23</a></sup> video autem aliam legem in membris meis repugnantem legi mentis meae et captivantem me in lege peccati, quae est in membris meis.</p>
  <p class="verse" id="Rom.7.24"><sup><a href="#Rom.7.24" class="verse-number">24</a></sup> Infelix ego homo! Quis me liberabit de corpore mortis huius?</p>
  <p class="verse" id="Rom.7.25"><sup><a href="#Rom.7.25" class="verse-number">25</a></sup> Gratias autem Deo per Iesum Christum Dominum nostrum! Igitur ego ipse mente servio legi Dei, carne autem legi peccati.</p>
  <h2>Chapter 8</h2>
  <p class="verse" id="Rom.8.1"><sup><a href="#Rom.8.1" class="verse-number">1</a></sup> Nihil ergo nunc damnationis est his, qui sunt in Christo Iesu;</p>
  <p class="verse" id="Rom.8.2"><sup><a href="#Rom.8.2" class="verse-number">2</a></sup> lex enim Spiritus vitae in Christo Iesu liberavit te a lege peccati et mortis.</p>
  <p class="verse" id="Rom.8.3"><sup><a href="#Rom.8.3" class="verse-number">3</a></sup> Nam, quod impossibile erat legi, in quo infirmabatur per carnem, Deus Filium suum mittens in similitudine carnis peccati et pro peccato, damnavit peccatum in carne,</p>
  <p class="verse" id="Rom.8.4"><sup><a href="#Rom.8.4" class="verse-number">4</a></sup> ut iustitia legis impleretur in nobis, qui non secundum carnem ambulamus sed secundum Spiritum.</p>
  <p class="verse" id="Rom.8.5"><sup><a href="#Rom.8.5" class="verse-number">5</a></sup> Qui enim secundum carnem sunt, quae carnis sunt, sapiunt; qui vero secundum Spiritum, quae sunt Spiritus.</p>
  <p class="verse" id="Rom.8.6"><sup><a href="#Rom.8.6" class="verse-number">6</a></sup> Nam sapientia carnis mors, sapientia autem Spiritus vita et pax;</p>
  <p class="verse" id="Rom.8.7"><sup><a href="#Rom.8.7" class="verse-number">7</a></sup> quoniam sapientia carnis inimicitia est in Deum, legi enim Dei non subicitur nec enim potest.</p>
  <p class="verse" id="Rom.8.8"><sup><a href="#Rom.8.8" class="verse-number">8</a></sup> Qui autem in carne sunt, Deo placere non possunt.</p>
  <p class="verse" id="Rom.8.9"><sup><a href="#Rom.8.9" class="verse-number">9</a></sup> Vos autem in carne non estis sed in Spiritu, si tamen Spiritus Dei habitat in vobis. Si quis autem Spiritum Christi non habet, hic non est eius.</p>
  <p class="verse" id="Rom.8.10"><sup><a href="#Rom.8.10" class="verse-number">10</a></sup> Si autem Christus in vobis est, corpus quidem mortuum est propter peccatum, Spiritus vero vita propter iustitiam.</p>
  <p class="verse" id="Rom.8.11"><sup><a href="#Rom.8.11" class="verse-number">11</a></sup> Quod si Spiritus eius, qui suscitavit Iesum a mortuis, habitat in vobis, qui suscitavit Christum a mortuis vivificabit et mortalia corpora vestra per inhabitantem Spiritum suum in vobis.</p>
  <p class="verse" id="Rom.8.12"><sup><a href="#Rom.8.12" class="verse-number">12</a></sup> Ergo, fratres, debitores sumus non carni, ut secundum carnem vivamus.</p>
  <p class="verse" id="Rom.8.13"><sup><a href="#Rom.8.13" class="verse-number">13</a></sup> Si enim secundum carnem vixeritis, moriemini; si autem Spiritu opera corporis mortificatis, vivetis.</p>
  <p class="verse" id="Rom.8.14"><sup><a href="#Rom.8.14" class="verse-number">14</a></sup> Quicumque enim Spiritu Dei aguntur, hi filii Dei sunt.</p>
  <p class="verse" id="Rom.8.15"><sup><a href="#Rom.8.15" class="verse-number">15</a></sup> Non enim accepistis spiritum servitutis iterum in timorem, sed accepistis Spiritum adoptionis filiorum, in quo clamamus: " Abba, Pater!.</p>
  <p class="verse" id="Rom.8.16"><sup><a href="#Rom.8.16" class="verse-number">16</a></sup> Ipse Spiritus testimonium reddit una cum spiritu nostro, quod sumus filii Dei.</p>
  <p class="verse" id="Rom.8.17"><sup><a href="#Rom.8.17" class="verse-number">17</a></sup> Si autem filii, et heredes: heredes quidem Dei, coheredes autem Christi, si tamen compatimur, ut et conglorificemur.</p>
  <p class="verse" id="Rom.8.18"><sup><a href="#Rom.8.18" class="verse-number">18</a></sup> Existimo enim quod non sunt condignae passiones huius temporis ad futuram gloriam, quae revelanda est in nobis.</p>
  <p class="verse" id="Rom.8.19"><sup><a href="#Rom.8.19" class="verse-number">19</a></sup> Nam exspectatio creaturae revelationem filiorum Dei exspectat;</p>
  <p class="verse" id="Rom.8.20"><sup><a href="#Rom.8.20" class="verse-number">20</a></sup> vanitati enim creatura subiecta est, non volens sed propter eum, qui subiecit, in spem,</p>
  <p class="verse" id="Rom.8.21"><sup><a href="#Rom.8.21" class="verse-number">21</a></sup> quia et ipsa creatura liberabitur a servitute corruptionis in libertatem gloriae filiorum Dei.</p>
  <p class="verse" id="Rom.8.22"><sup><a href="#Rom.8.22" class="verse-number">22</a></sup> Scimus enim quod omnis creatura congemiscit et comparturit usque adhuc;</p>
  <p class="verse" id="Rom.8.23"><sup><a href="#Rom.8.23" class="verse-number">23</a></sup> non solum autem, sed et nos ipsi primitias Spiritus habentes, et ipsi intra nos gemimus adoptionem filiorum exspectantes, redemptionem corporis nostri.</p>
  <p class="verse" id="Rom.8.24"><sup><a href="#Rom.8.24" class="verse-number">24</a></sup> Spe enim salvi facti sumus; spes autem, quae videtur, non est spes; nam, quod videt, quis sperat?</p>
  <p class="verse" id="Rom.8.25"><sup><a href="#Rom.8.25" class="verse-number">25</a></sup> Si autem, quod non videmus, speramus, per patientiam exspectamus.</p>
  <p class="verse" id="Rom.8.26"><sup><a href="#Rom.8.26" class="verse-number">26</a></sup> Similiter autem et Spiritus adiuvat infirmitatem nostram; nam quid oremus, sicut oportet, nescimus, sed ipse Spiritus interpellat gemitibus inenarrabilibus;</p>
  <p class="verse" id="Rom.8.27"><sup><a href="#Rom.8.27" class="verse-number">27</a></sup> qui autem scrutatur corda, scit quid desideret Spiritus, quia secundum Deum postulat pro sanctis.</p>
  <p class="verse" id="Rom.8.28"><sup><a href="#Rom.8.28" class="verse-number">28</a></sup> Scimus autem quoniam diligentibus Deum omnia cooperantur in bonum, his, qui secundum propositum vocati sunt.</p>
  <p class="verse" id="Rom.8.29"><sup><a href="#Rom.8.29" class="verse-number">29</a></sup> Nam, quos praescivit, et praedestinavit conformes fieri imaginis Filii eius, ut sit ipse primogenitus in multis fratribus;</p>
  <p class="verse" id="Rom.8.30"><sup><a href="#Rom.8.30" class="verse-number">30</a></sup> quos autem praedestinavit, hos et vocavit; et quos vocavit, hos et iustificavit; quos autem iustificavit, illos et glorificavit.</p>
  <p class="verse" id="Rom.8.31"><sup><a href="#Rom.8.31" class="verse-number">31</a></sup> Quid ergo dicemus ad haec? Si Deus pro nobis, quis contra nos?</p>
  <p class="verse" id="Rom.8.32"><sup><a href="#Rom.8.32" class="verse-number">32</a></sup> Qui Filio suo non pepercit, sed pro nobis omnibus tradidit illum, quomodo non etiam cum illo omnia nobis donabit?</p>
  <p class="verse" id="Rom.8.33"><sup><a href="#Rom.8.33" class="verse-number">33</a></sup> Quis accusabit adversus electos Dei? Deus, qui iustificat?</p>
  <p class="verse" id="Rom.8.34"><sup><a href="#Rom.8.34" class="verse-number">34</a></sup> Quis est qui condemnet? Christus Iesus, qui mortuus est, immo qui suscitatus est, qui et est ad dexteram Dei, qui etiam interpellat pro nobis?</p>
  <p class="verse" id="Rom.8.35"><sup><a href="#Rom.8.35" class="verse-number">35</a></sup> Quis nos separabit a caritate Christi? Tribulatio an angustia an persecutio an fames an nuditas an periculum an gladius?</p>
  <p class="verse" id="Rom.8.36"><sup><a href="#Rom.8.36" class="verse-number">36</a></sup> Sicut scriptum est: Propter te mortificamur tota die,aestimati sumus ut oves occisionis ".</p>
  <p class="verse" id="Rom.8.37"><sup><a href="#Rom.8.37" class="verse-number">37</a></sup> Sed in his omnibus supervincimus per eum, qui dilexit nos.</p>
  <p class="verse" id="Rom.8.38"><sup><a href="#Rom.8.38" class="verse-number">38</a></sup> Certus sum enim quia neque mors neque vita neque angeli neque principatus neque instantia neque futura neque virtutes</p>
  <p class="verse" id="Rom.8.39"><sup><a href="#Rom.8.39" class="verse-number">39</a></sup> neque altitudo neque profundum neque alia quaelibet creatura poterit nos separare a caritate Dei, quae est in Christo Iesu Domino nostro.</p>
  <h2>Chapter 9</h2>
  <p class="verse" id="Rom.9.1"><sup><a href="#Rom.9.1" class="verse-number">1</a></sup> Veritatem dico in Christo, non mentior, testimonium mihi per hibente conscientia mea in Spiritu Sancto,</p>
  <p class="verse" id="Rom.9.2"><sup><a href="#Rom.9.2" class="verse-number">2</a></sup> quoniam tristitia est mihi magna, et continuus dolor cordi meo.</p>
  <p class="verse" id="Rom.9.3"><sup><a href="#Rom.9.3" class="verse-number">3</a></sup> Optarem enim ipse ego anathema esse a Christo pro fratribus meis, cognatis meis secundum carnem,</p>
  <p class="verse" id="Rom.9.4"><sup><a href="#Rom.9.4" class="verse-number">4</a></sup> qui sunt Israelitae, quorum adoptio est filiorum et gloria et testamenta et legislatio et cultus et promissiones,</p>
  <p class="verse" id="Rom.9.5"><sup><a href="#Rom.9.5" class="verse-number">5</a></sup> quorum sunt patres, et ex quibus Christus secundum carnem: qui est super omnia Deus benedictus in saecula. Amen.</p>
  <p class="verse" id="Rom.9.6"><sup><a href="#Rom.9.6" class="verse-number">6</a></sup> Non autem quod exciderit verbum Dei. Non enim omnes, qui ex Israel, hi sunt Israel;</p>
  <p class="verse" id="Rom.9.7"><sup><a href="#Rom.9.7" class="verse-number">7</a></sup> neque quia semen sunt Abrahae, omnes filii, sed: " In Isaac vocabitur tibi semen ".</p>
  <p class="verse" id="Rom.9.8"><sup><a href="#Rom.9.8" class="verse-number">8</a></sup> Id est, non qui filii carnis, hi filii Dei, sed qui filii sunt promissionis, aestimantur semen;</p>
  <p class="verse" id="Rom.9.9"><sup><a href="#Rom.9.9" class="verse-number">9</a></sup> promissionis enim verbum hoc est: " Secundum hoc tempus veniam, et erit Sarae filius ".</p>
  <p class="verse" id="Rom.9.10"><sup><a href="#Rom.9.10" class="verse-number">10</a></sup> Non solum autem, sed et Rebecca ex uno concubitum habens, Isaac patre nostro;</p>
  <p class="verse" id="Rom.9.11"><sup><a href="#Rom.9.11" class="verse-number">11</a></sup> cum enim nondum nati fuissent aut aliquid egissent bonum aut malum, ut secundum electionem propositum Dei maneret,</p>
  <p class="verse" id="Rom.9.12"><sup><a href="#Rom.9.12" class="verse-number">12</a></sup> non ex operibus sed ex vocante dictum est ei: " Maior serviet minori ";</p>
  <p class="verse" id="Rom.9.13"><sup><a href="#Rom.9.13" class="verse-number">13</a></sup> sicut scriptum est: " Iacob dilexi, Esau autem odio habui ".</p>
  <p class="verse" id="Rom.9.14"><sup><a href="#Rom.9.14" class="verse-number">14</a></sup> Quid ergo dicemus? Numquid iniustitia apud Deum? Absit!</p>
  <p class="verse" id="Rom.9.15"><sup><a href="#Rom.9.15" class="verse-number">15</a></sup> Moysi enim dicit: " Miserebor, cuius misereor, et misericordiam praestabo, cui misericordiam praesto ".</p>
  <p class="verse" id="Rom.9.16"><sup><a href="#Rom.9.16" class="verse-number">16</a></sup> Igitur non volentis neque currentis sed miserentis Dei.</p>
  <p class="verse" id="Rom.9.17"><sup><a href="#Rom.9.17" class="verse-number">17</a></sup> Dicit enim Scriptura pharaoni: " In hoc ipsum excitavi te, ut ostendam in te virtutem meam, et ut annuntietur nomen meum in universa terra ".</p>
  <p class="verse" id="Rom.9.18"><sup><a href="#Rom.9.18" class="verse-number">18</a></sup> Ergo, cuius vult, miseretur et, quem vult, indurat.</p>
  <p class="verse" id="Rom.9.19"><sup><a href="#Rom.9.19" class="verse-number">19</a></sup> Dices itaque mihi: " Quid ergo adhuc queritur? Voluntati enim eius quis restitit? ".</p>
  <p class="verse" id="Rom.9.20"><sup><a href="#Rom.9.20" class="verse-number">20</a></sup> O homo, sed tu quis es, qui respondeas Deo? Numquid dicet figmentum ei, qui se finxit: " Quid me fecisti sic? ".</p>
  <p class="verse" id="Rom.9.21"><sup><a href="#Rom.9.21" class="verse-number">21</a></sup> An non habet potestatem figulus luti ex eadem massa facere aliud quidem vas in honorem, aliud vero in ignominiam?</p>
  <p class="verse" id="Rom.9.22"><sup><a href="#Rom.9.22" class="verse-number">22</a></sup> Quod si volens Deus ostendere iram et notam facere potentiam suam, sustinuit in multa patientia vasa irae aptata in interitum;</p>
  <p class="verse" id="Rom.9.23"><sup><a href="#Rom.9.23" class="verse-number">23</a></sup> et ut ostenderet divitias gloriae suae in vasa misericordiae, quae praeparavit in gloriam,</p>
  <p class="verse" id="Rom.9.24"><sup><a href="#Rom.9.24" class="verse-number">24</a></sup> quos et vocavit nos non solum ex Iudaeis sed etiam ex gentibus?</p>
  <p class="verse" id="Rom.9.25"><sup><a href="#Rom.9.25" class="verse-number">25</a></sup> Sicut et in Osee dicit: Vocabo Non plebem meam Plebem meamet Non dilectam Dilectam.</p>
  <p class="verse" id="Rom.9.26"><sup><a href="#Rom.9.26" class="verse-number">26</a></sup> Et erit: in loco, ubi dictum est eis:Non plebs mea vos",ibi vocabuntur Filii Dei vivi ".</p>
  <p class="verse" id="Rom.9.27"><sup><a href="#Rom.9.27" class="verse-number">27</a></sup> Isaias autem clamat pro Israel: " Si fuerit numerus filiorum Israel tamquam arena maris, reliquiae salvae fient.</p>
  <p class="verse" id="Rom.9.28"><sup><a href="#Rom.9.28" class="verse-number">28</a></sup> Verbum enim consummans et brevians faciet Dominus super terram ".</p>
  <p class="verse" id="Rom.9.29"><sup><a href="#Rom.9.29" class="verse-number">29</a></sup> Et sicut praedixit Isaias: Nisi Dominus Sabaoth reliquisset nobis semen,sicut Sodoma facti essemuset sicut Gomorra similes fuissemus ".</p>
  <p class="verse" id="Rom.9.30"><sup><a href="#Rom.9.30" class="verse-number">30</a></sup> Quid ergo dicemus? Quod gentes, quae non sectabantur iustitiam, apprehenderunt iustitiam, iustitiam autem, quae ex fide est;</p>
  <p class="verse" id="Rom.9.31"><sup><a href="#Rom.9.31" class="verse-number">31</a></sup> Israel vero sectans legem iustitiae in legem non pervenit.</p>
  <p class="verse" id="Rom.9.32"><sup><a href="#Rom.9.32" class="verse-number">32</a></sup> Quare? Quia non ex fide sed quasi ex operibus; offenderunt in lapidem offensionis,</p>
  <p class="verse" id="Rom.9.33"><sup><a href="#Rom.9.33" class="verse-number">33</a></sup> sicut scriptum est: Ecce pono in Sion lapidem offensionis et petram scandali;et, qui credit in eo, non confundetur ".</p>
  <h2>Chapter 10</h2>
  <p class="verse" id="Rom.10.1"><sup><a href="#Rom.10.1" class="verse-number">1</a></sup> Fratres, voluntas quidem cordis mei et obsecratio ad Deum pro illis in salutem.</p>
  <p class="verse" id="Rom.10.2"><sup><a href="#Rom.10.2" class="verse-number">2</a></sup> Testimonium enim perhibeo illis quod aemulationem Dei habent sed non secundum scientiam;</p>
  <p class="verse" id="Rom.10.3"><sup><a href="#Rom.10.3" class="verse-number">3</a></sup> ignorantes enim Dei iustitiam et suam iustitiam quaerentes statuere, iustitiae Dei non sunt subiecti;</p>
  <p class="verse" id="Rom.10.4"><sup><a href="#Rom.10.4" class="verse-number">4</a></sup> finis enim legis Christus ad iustitiam omni credenti.</p>
  <p class="verse" id="Rom.10.5"><sup><a href="#Rom.10.5" class="verse-number">5</a></sup> Moyses enim scribit de iustitia, quae ex lege est: " Qui fecerit homo, vivet in eis ".</p>
  <p class="verse" id="Rom.10.6"><sup><a href="#Rom.10.6" class="verse-number">6</a></sup> Quae autem ex fide est iustitia, sic dicit: " Ne dixeris in corde tuo: Quis ascendet in caelum?", id est Christum deducere;</p>
  <p class="verse" id="Rom.10.7"><sup><a href="#Rom.10.7" class="verse-number">7</a></sup> aut: " Quis descendet in abyssum? ", hoc est Christum ex mortuis revocare.</p>
  <p class="verse" id="Rom.10.8"><sup><a href="#Rom.10.8" class="verse-number">8</a></sup> Sed quid dicit? " Prope te est verbum, in ore tuo et in corde tuo "; hoc est verbum fidei, quod praedicamus.</p>
  <p class="verse" id="Rom.10.9"><sup><a href="#Rom.10.9" class="verse-number">9</a></sup> Quia si confitearis in ore tuo: " Dominum Iesum! ", et in corde tuo credideris quod Deus illum excitavit ex mortuis, salvus eris.</p>
  <p class="verse" id="Rom.10.10"><sup><a href="#Rom.10.10" class="verse-number">10</a></sup> Corde enim creditur ad iustitiam, ore autem confessio fit in salutem.</p>
  <p class="verse" id="Rom.10.11"><sup><a href="#Rom.10.11" class="verse-number">11</a></sup> Dicit enim Scriptura: Omnis, qui credit in illo, non confundetur ".</p>
  <p class="verse" id="Rom.10.12"><sup><a href="#Rom.10.12" class="verse-number">12</a></sup> Non enim est distinctio Iudaei et Graeci, nam idem Dominus omnium, dives in omnes, qui invocant illum:</p>
  <p class="verse" id="Rom.10.13"><sup><a href="#Rom.10.13" class="verse-number">13</a></sup> Omnis enim, quicumque invocaverit nomen Domini, salvus erit.</p>
  <p class="verse" id="Rom.10.14"><sup><a href="#Rom.10.14" class="verse-number">14</a></sup> Quomodo ergo invocabunt, in quem non crediderunt? Aut quomodo credent ei, quem non audierunt? Quomodo autem audient sine praedicante?</p>
  <p class="verse" id="Rom.10.15"><sup><a href="#Rom.10.15" class="verse-number">15</a></sup> Quomodo vero praedicabunt nisi mittantur? Sicut scriptum est: Quam speciosi pedes evangelizantium bona ".</p>
  <p class="verse" id="Rom.10.16"><sup><a href="#Rom.10.16" class="verse-number">16</a></sup> Sed non omnes oboedierunt evangelio; Isaias enim dicit: Domine, quis credidit auditui nostro? ".</p>
  <p class="verse" id="Rom.10.17"><sup><a href="#Rom.10.17" class="verse-number">17</a></sup> Ergo fides ex auditu, auditus autem per verbum Christi.</p>
  <p class="verse" id="Rom.10.18"><sup><a href="#Rom.10.18" class="verse-number">18</a></sup> Sed dico: Numquid non audierunt? Quin immo,in omnem terram exiit sonus eorum,et in fines orbis terrae verba eorum.</p>
  <p class="verse" id="Rom.10.19"><sup><a href="#Rom.10.19" class="verse-number">19</a></sup> Sed dico: Numquid Israel non cognovit? Primus Moyses dicit: Ego ad aemulationem vos adducam per Non gentem:per gentem insipientem ad iram vos provocabo ".</p>
  <p class="verse" id="Rom.10.20"><sup><a href="#Rom.10.20" class="verse-number">20</a></sup> Isaias autem audet et dicit: " Inventus sum in non quaerentibus me; palam apparui his, qui me non interrogabant ".</p>
  <p class="verse" id="Rom.10.21"><sup><a href="#Rom.10.21" class="verse-number">21</a></sup> Ad Israel autem dicit: " Tota die expandi manus meas ad populum non credentem et contradicentem ".</p>
  <h2>Chapter 11</h2>
  <p class="verse" id="Rom.11.1"><sup><a href="#Rom.11.1" class="verse-number">1</a></sup> Dico ergo: Numquid repulit Deus populum suum? Absit! Nam et ego Israelita sum, ex semine Abraham, tribu Beniamin.</p>
  <p class="verse" id="Rom.11.2"><sup><a href="#Rom.11.2" class="verse-number">2</a></sup> Non reppulit Deus plebem suam, quam praescivit. An nescitis in Elia quid dicit Scriptura? Quemadmodum interpellat Deum adversus Israel:</p>
  <p class="verse" id="Rom.11.3"><sup><a href="#Rom.11.3" class="verse-number">3</a></sup> " Domine, prophetas tuos occiderunt, altaria tua suffoderunt, et ego relictus sum solus, et quaerunt animam meam ".</p>
  <p class="verse" id="Rom.11.4"><sup><a href="#Rom.11.4" class="verse-number">4</a></sup> Sed quid dicit illi responsum divinum? Reliqui mihi septem milia virorum, qui non curvaverunt genu Baal ".</p>
  <p class="verse" id="Rom.11.5"><sup><a href="#Rom.11.5" class="verse-number">5</a></sup> Sic ergo et in hoc tempore reliquiae secundum electionem gratiae factae sunt.</p>
  <p class="verse" id="Rom.11.6"><sup><a href="#Rom.11.6" class="verse-number">6</a></sup> Si autem gratia, iam non ex operibus, alioquin gratia iam non est gratia.</p>
  <p class="verse" id="Rom.11.7"><sup><a href="#Rom.11.7" class="verse-number">7</a></sup> Quid ergo? Quod quaerit Israel, hoc non est consecutus, electio autem consecuta est; ceteri vero excaecati sunt,</p>
  <p class="verse" id="Rom.11.8"><sup><a href="#Rom.11.8" class="verse-number">8</a></sup> sicut scriptum est: Dedit illis Deus spiritum soporis,oculos, ut non videant,et aures, ut non audiant,usque in hodiernum diem ".</p>
  <p class="verse" id="Rom.11.9"><sup><a href="#Rom.11.9" class="verse-number">9</a></sup> Et David dicit: Fiat mensa eorum in laqueum et in captionemet in scandalum et in retributionem illis.</p>
  <p class="verse" id="Rom.11.10"><sup><a href="#Rom.11.10" class="verse-number">10</a></sup> Obscurentur oculi eorum, ne videant,et dorsum illorum semper incurva! ".</p>
  <p class="verse" id="Rom.11.11"><sup><a href="#Rom.11.11" class="verse-number">11</a></sup> Dico ergo: Numquid sic offenderunt, ut caderent? Absit! Sed illorum casu salus gentibus, ut illi ad aemulationem adducantur.</p>
  <p class="verse" id="Rom.11.12"><sup><a href="#Rom.11.12" class="verse-number">12</a></sup> Quod si casus illorum divitiae sunt mundi, et deminutio eorum divitiae gentium, quanto magis plenitudo eorum!</p>
  <p class="verse" id="Rom.11.13"><sup><a href="#Rom.11.13" class="verse-number">13</a></sup> Vobis autem dico gentibus: Quantum quidem ego sum gentium apostolus, ministerium meum honorifico,</p>
  <p class="verse" id="Rom.11.14"><sup><a href="#Rom.11.14" class="verse-number">14</a></sup> si quo modo ad aemulandum provocem carnem meam et salvos faciam aliquos ex illis.</p>
  <p class="verse" id="Rom.11.15"><sup><a href="#Rom.11.15" class="verse-number">15</a></sup> Si enim amissio eorum reconciliatio est mundi, quae assumptio, nisi vita ex mortuis?</p>
  <p class="verse" id="Rom.11.16"><sup><a href="#Rom.11.16" class="verse-number">16</a></sup> Quod si primitiae sanctae sunt, et massa; et si radix sancta, et rami.</p>
  <p class="verse" id="Rom.11.17"><sup><a href="#Rom.11.17" class="verse-number">17</a></sup> Quod si aliqui ex ramis fracti sunt, tu autem, cum oleaster esses, insertus es in illis et consocius radicis pinguedinis olivae factus es,</p>
  <p class="verse" id="Rom.11.18"><sup><a href="#Rom.11.18" class="verse-number">18</a></sup> noli gloriari adversus ramos; quod si gloriaris, non tu radicem portas, sed radix te.</p>
  <p class="verse" id="Rom.11.19"><sup><a href="#Rom.11.19" class="verse-number">19</a></sup> Dices ergo: " Fracti sunt rami, ut ego inserar ".</p>
  <p class="verse" id="Rom.11.20"><sup><a href="#Rom.11.20" class="verse-number">20</a></sup> Bene; incredulitate fracti sunt, tu autem fide stas. Noli altum sapere, sed time:</p>
  <p class="verse" id="Rom.11.21"><sup><a href="#Rom.11.21" class="verse-number">21</a></sup> si enim Deus naturalibus ramis non pepercit, ne forte nec tibi parcat.</p>
  <p class="verse" id="Rom.11.22"><sup><a href="#Rom.11.22" class="verse-number">22</a></sup> Vide ergo bonitatem et severitatem Dei: in eos quidem, qui ceciderunt, severitatem; in te autem bonitatem Dei, si permanseris in bonitate, alioquin et tu excideris.</p>
  <p class="verse" id="Rom.11.23"><sup><a href="#Rom.11.23" class="verse-number">23</a></sup> Sed et illi, si non permanserint in incredulitate, inserentur; potens est enim Deus iterum inserere illos!</p>
  <p class="verse" id="Rom.11.24"><sup><a href="#Rom.11.24" class="verse-number">24</a></sup> Nam si tu ex naturali excisus es oleastro et contra naturam insertus es in bonam olivam, quanto magis hi, qui secundum naturam sunt, inserentur suae olivae.</p>
  <p class="verse" id="Rom.11.25"><sup><a href="#Rom.11.25" class="verse-number">25</a></sup> Nolo enim vos ignorare, fratres, mysterium hoc, ut non sitis vobis ipsis sapientes, quia caecitas ex parte contigit in Israel, donec plenitudo gentium intraret,</p>
  <p class="verse" id="Rom.11.26"><sup><a href="#Rom.11.26" class="verse-number">26</a></sup> et sic omnis Israel salvus fiet, sicut scriptum est: Veniet ex Sion, qui eripiat,avertet impietates ab Iacob;</p>
  <p class="verse" id="Rom.11.27"><sup><a href="#Rom.11.27" class="verse-number">27</a></sup> et hoc illis a me testamentum,cum abstulero peccata eorum ".</p>
  <p class="verse" id="Rom.11.28"><sup><a href="#Rom.11.28" class="verse-number">28</a></sup> Secundum evangelium quidem inimici propter vos, secundum electionem autem carissimi propter patres;</p>
  <p class="verse" id="Rom.11.29"><sup><a href="#Rom.11.29" class="verse-number">29</a></sup> sine paenitentia enim sunt dona et vocatio Dei!</p>
  <p class="verse" id="Rom.11.30"><sup><a href="#Rom.11.30" class="verse-number">30</a></sup> Sicut enim aliquando vos non credidistis Deo, nunc autem misericordiam consecuti estis propter illorum incredulitatem,</p>
  <p class="verse" id="Rom.11.31"><sup><a href="#Rom.11.31" class="verse-number">31</a></sup> ita et isti nunc non crediderunt propter vestram misericordiam, ut et ipsi nunc misericordiam consequantur.</p>
  <p class="verse" id="Rom.11.32"><sup><a href="#Rom.11.32" class="verse-number">32</a></sup> Conclusit enim Deus omnes in incredulitatem, ut omnium misereatur!</p>
  <p class="verse" id="Rom.11.33"><sup><a href="#Rom.11.33" class="verse-number">33</a></sup> O altitudo divitiarum et sapientiae et scientiae Dei! Quam incomprehensibilia sunt iudicia eius, et investigabiles viae eius!</p>
  <p class="verse" id="Rom.11.34"><sup><a href="#Rom.11.34" class="verse-number">34</a></sup> Quis enim cognovit sensum Domini?Aut quis consiliarius eius fuit?</p>
  <p class="verse" id="Rom.11.35"><sup><a href="#Rom.11.35" class="verse-number">35</a></sup> Aut quis prior dedit illi,et retribuetur ei?</p>
  <p class="verse" id="Rom.11.36"><sup><a href="#Rom.11.36" class="verse-number">36</a></sup> Quoniam ex ipso et per ipsum et in ipsum omnia. Ipsi gloria in saecula. Amen.</p>
  <h2>Chapter 12</h2>
  <p class="verse" id="Rom.12.1"><sup><a href="#Rom.12.1" class="verse-number">1</a></sup> Obsecro itaque vos, fratres, per misericordiam Dei, ut exhibeatis corpora vestra hostiam viventem, sanctam, Deo placentem, rationabile obsequium vestrum;</p>
  <p class="verse" id="Rom.12.2"><sup><a href="#Rom.12.2" class="verse-number">2</a></sup> et nolite conformari huic saeculo, sed transformamini renovatione mentis, ut probetis quid sit voluntas Dei, quid bonum et bene placens et perfectum.</p>
  <p class="verse" id="Rom.12.3"><sup><a href="#Rom.12.3" class="verse-number">3</a></sup> Dico enim per gratiam, quae data est mihi, omnibus, qui sunt inter vos, non altius sapere quam oportet sapere, sed sapere ad sobrietatem, unicuique sicut Deus divisit mensuram fidei.</p>
  <p class="verse" id="Rom.12.4"><sup><a href="#Rom.12.4" class="verse-number">4</a></sup> Sicut enim in uno corpore multa membra habemus, omnia autem membra non eundem actum habent,</p>
  <p class="verse" id="Rom.12.5"><sup><a href="#Rom.12.5" class="verse-number">5</a></sup> ita multi unum corpus sumus in Christo, singuli autem alter alterius membra.</p>
  <p class="verse" id="Rom.12.6"><sup><a href="#Rom.12.6" class="verse-number">6</a></sup> Habentes autem donationes secundum gratiam, quae data est nobis, differentes: sive prophetiam, secundum rationem fidei;</p>
  <p class="verse" id="Rom.12.7"><sup><a href="#Rom.12.7" class="verse-number">7</a></sup> sive ministerium, in ministrando; sive qui docet, in doctrina;</p>
  <p class="verse" id="Rom.12.8"><sup><a href="#Rom.12.8" class="verse-number">8</a></sup> sive qui exhortatur, in exhortando; qui tribuit, in simplicitate; qui praeest, in sollicitudine; qui miseretur, in hilaritate.</p>
  <p class="verse" id="Rom.12.9"><sup><a href="#Rom.12.9" class="verse-number">9</a></sup> Dilectio sine simulatione. Odientes malum, adhaerentes bono;</p>
  <p class="verse" id="Rom.12.10"><sup><a href="#Rom.12.10" class="verse-number">10</a></sup> caritate fraternitatis invicem diligentes, honore invicem praevenientes,</p>
  <p class="verse" id="Rom.12.11"><sup><a href="#Rom.12.11" class="verse-number">11</a></sup> sollicitudine non pigri, spiritu ferventes, Domino servientes,</p>
  <p class="verse" id="Rom.12.12"><sup><a href="#Rom.12.12" class="verse-number">12</a></sup> spe gaudentes, in tribulatione patientes, orationi instantes,</p>
  <p class="verse" id="Rom.12.13"><sup><a href="#Rom.12.13" class="verse-number">13</a></sup> necessitatibus sanctorum communicantes, hospitalitatem sectantes.</p>
  <p class="verse" id="Rom.12.14"><sup><a href="#Rom.12.14" class="verse-number">14</a></sup> Benedicite persequentibus; benedicite et nolite maledicere!</p>
  <p class="verse" id="Rom.12.15"><sup><a href="#Rom.12.15" class="verse-number">15</a></sup> Gaudere cum gaudentibus, flere cum flentibus.</p>
  <p class="verse" id="Rom.12.16"><sup><a href="#Rom.12.16" class="verse-number">16</a></sup> Idipsum invicem sentientes, non alta sapientes, sed humilibus consentientes. Nolite esse prudentes apud vosmetipsos.</p>
  <p class="verse" id="Rom.12.17"><sup><a href="#Rom.12.17" class="verse-number">17</a></sup> Nulli malum pro malo reddentes; providentes bona coram omnibus hominibus;</p>
  <p class="verse" id="Rom.12.18"><sup><a href="#Rom.12.18" class="verse-number">18</a></sup> si fieri potest, quod ex vobis est, cum omnibus hominibus pacem habentes;</p>
  <p class="verse" id="Rom.12.19"><sup><a href="#Rom.12.19" class="verse-number">19</a></sup> non vosmetipsos vindicantes, carissimi, sed date locum irae, scriptum est enim: " Mihi vindicta, ego retribuam ", dicit Dominus.</p>
  <p class="verse" id="Rom.12.20"><sup><a href="#Rom.12.20" class="verse-number">20</a></sup> Sed si esurierit inimicus tuus, ciba illum; si sitit, potum da illi. Hoc enim faciens, carbones ignis congeres super caput eius.</p>
  <p class="verse" id="Rom.12.21"><sup><a href="#Rom.12.21" class="verse-number">21</a></sup> Noli vinci a malo, sed vince in bono malum.</p>
  <h2>Chapter 13</h2>
  <p class="verse" id="Rom.13.1"><sup><a href="#Rom.13.1" class="verse-number">1</a></sup> Omnis anima potestatibus sublimioribus subdita sit. Non est enim potestas nisi a Deo; quae autem sunt, a Deo ordinatae sunt.</p>
  <p class="verse" id="Rom.13.2"><sup><a href="#Rom.13.2" class="verse-number">2</a></sup> Itaque, qui resistit potestati, Dei ordinationi resistit; qui autem resistunt ipsi, sibi damnationem acquirent.</p>
  <p class="verse" id="Rom.13.3"><sup><a href="#Rom.13.3" class="verse-number">3</a></sup> Nam principes non sunt timori bono operi sed malo. Vis autem non timere potestatem? Bonum fac, et habebis laudem ex illa;</p>
  <p class="verse" id="Rom.13.4"><sup><a href="#Rom.13.4" class="verse-number">4</a></sup> Dei enim ministra est tibi in bonum. Si autem malum feceris, time; non enim sine causa gladium portat; Dei enim ministra est, vindex in iram ei, qui malum agit.</p>
  <p class="verse" id="Rom.13.5"><sup><a href="#Rom.13.5" class="verse-number">5</a></sup> Ideo necesse est subditos esse, non solum propter iram sed et propter conscientiam.</p>
  <p class="verse" id="Rom.13.6"><sup><a href="#Rom.13.6" class="verse-number">6</a></sup> Ideo enim et tributa praestatis; ministri enim Dei sunt in hoc ipsum instantes.</p>
  <p class="verse" id="Rom.13.7"><sup><a href="#Rom.13.7" class="verse-number">7</a></sup> Reddite omnibus debita: cui tributum tributum, cui vectigal vectigal, cui timorem timorem, cui honorem honorem.</p>
  <p class="verse" id="Rom.13.8"><sup><a href="#Rom.13.8" class="verse-number">8</a></sup> Nemini quidquam debeatis, nisi ut invicem diligatis: qui enim diligit proximum, legem implevit.</p>
  <p class="verse" id="Rom.13.9"><sup><a href="#Rom.13.9" class="verse-number">9</a></sup> Nam: Non adulterabis, Non occides, Non furaberis, Non concupisces, et si quod est aliud mandatum, in hoc verbo recapitulatur: Diliges proximum tuum tamquam teipsum.</p>
  <p class="verse" id="Rom.13.10"><sup><a href="#Rom.13.10" class="verse-number">10</a></sup> Dilectio proximo malum non operatur; plenitudo ergo legis est dilectio.</p>
  <p class="verse" id="Rom.13.11"><sup><a href="#Rom.13.11" class="verse-number">11</a></sup> Et hoc scientes tempus, quia hora est iam vos de somno surgere; nunc enim propior est nobis salus quam cum credidimus.</p>
  <p class="verse" id="Rom.13.12"><sup><a href="#Rom.13.12" class="verse-number">12</a></sup> Nox processit, dies autem appropiavit. Abiciamus ergo opera tenebrarum et induamur arma lucis.</p>
  <p class="verse" id="Rom.13.13"><sup><a href="#Rom.13.13" class="verse-number">13</a></sup> Sicut in die honeste ambulemus: non in comissationibus et ebrietatibus, non in cubilibus et impudicitiis, non in contentione et aemulatione;</p>
  <p class="verse" id="Rom.13.14"><sup><a href="#Rom.13.14" class="verse-number">14</a></sup> sed induite Dominum Iesum Christum et carnis curam ne feceritis in concupiscentiis.</p>
  <h2>Chapter 14</h2>
  <p class="verse" id="Rom.14.1"><sup><a href="#Rom.14.1" class="verse-number">1</a></sup> Infirmum autem in fide assumite, non in disceptatio nibus cogitationum.</p>
  <p class="verse" id="Rom.14.2"><sup><a href="#Rom.14.2" class="verse-number">2</a></sup> Alius enim credit manducare omnia; qui autem infirmus est, holus manducat.</p>
  <p class="verse" id="Rom.14.3"><sup><a href="#Rom.14.3" class="verse-number">3</a></sup> Is qui manducat, non manducantem non spernat; et, qui non manducat, manducantem non iudicet, Deus enim illum assumpsit.</p>
  <p class="verse" id="Rom.14.4"><sup><a href="#Rom.14.4" class="verse-number">4</a></sup> Tu quis es, qui iudices alienum servum? Suo domino stat aut cadit; stabit autem, potens est enim Dominus statuere illum.</p>
  <p class="verse" id="Rom.14.5"><sup><a href="#Rom.14.5" class="verse-number">5</a></sup> Nam alius iudicat inter diem et diem, alius iudicat omnem diem; unusquisque in suo sensu abundet.</p>
  <p class="verse" id="Rom.14.6"><sup><a href="#Rom.14.6" class="verse-number">6</a></sup> Qui sapit diem, Domino sapit; et, qui manducat, Domino manducat, gratias enim agit Deo; et, qui non manducat, Domino non manducat et gratias agit Deo.</p>
  <p class="verse" id="Rom.14.7"><sup><a href="#Rom.14.7" class="verse-number">7</a></sup> Nemo enim nostrum sibi vivit, et nemo sibi moritur;</p>
  <p class="verse" id="Rom.14.8"><sup><a href="#Rom.14.8" class="verse-number">8</a></sup> sive enim vivimus, Domino vivimus, sive morimur, Domino morimur. Sive ergo vivimus, sive morimur, Domini sumus.</p>
  <p class="verse" id="Rom.14.9"><sup><a href="#Rom.14.9" class="verse-number">9</a></sup> In hoc enim Christus et mortuus est et vixit, ut et mortuorum et vivorum dominetur.</p>
  <p class="verse" id="Rom.14.10"><sup><a href="#Rom.14.10" class="verse-number">10</a></sup> Tu autem, quid iudicas fratrem tuum? Aut tu, quare spernis fratrem tuum? Omnes enim stabimus ante tribunal Dei;</p>
  <p class="verse" id="Rom.14.11"><sup><a href="#Rom.14.11" class="verse-number">11</a></sup> scriptum est enim: Vivo ego, dicit Dominus,mihi flectetur omne genu,et omnis lingua confitebitur Deo ".</p>
  <p class="verse" id="Rom.14.12"><sup><a href="#Rom.14.12" class="verse-number">12</a></sup> Itaque unusquisque nostrum pro se rationem reddet Deo.</p>
  <p class="verse" id="Rom.14.13"><sup><a href="#Rom.14.13" class="verse-number">13</a></sup> Non ergo amplius invicem iudicemus, sed hoc iudicate magis, ne ponatis offendiculum fratri vel scandalum.</p>
  <p class="verse" id="Rom.14.14"><sup><a href="#Rom.14.14" class="verse-number">14</a></sup> Scio et certus sum in Domino Iesu, quia nihil commune per seipsum, nisi ei, qui existimat quid commune esse, illi commune est.</p>
  <p class="verse" id="Rom.14.15"><sup><a href="#Rom.14.15" class="verse-number">15</a></sup> Si enim propter cibum frater tuus contristatur, iam non secundum caritatem ambulas. Noli cibo tuo illum perdere, pro quo Christus mortuus est!</p>
  <p class="verse" id="Rom.14.16"><sup><a href="#Rom.14.16" class="verse-number">16</a></sup> Non ergo blasphemetur bonum vestrum!</p>
  <p class="verse" id="Rom.14.17"><sup><a href="#Rom.14.17" class="verse-number">17</a></sup> Non est enim regnum Dei esca et potus, sed iustitia et pax et gaudium in Spiritu Sancto;</p>
  <p class="verse" id="Rom.14.18"><sup><a href="#Rom.14.18" class="verse-number">18</a></sup> qui enim in hoc servit Christo, placet Deo et probatus est hominibus.</p>
  <p class="verse" id="Rom.14.19"><sup><a href="#Rom.14.19" class="verse-number">19</a></sup> Itaque, quae pacis sunt, sectemur et quae aedificationis sunt in invicem.</p>
  <p class="verse" id="Rom.14.20"><sup><a href="#Rom.14.20" class="verse-number">20</a></sup> Noli propter escam destruere opus Dei! Omnia quidem munda sunt, sed malum est homini, qui per offendiculum manducat.</p>
  <p class="verse" id="Rom.14.21"><sup><a href="#Rom.14.21" class="verse-number">21</a></sup> Bonum est non manducare carnem et non bibere vinum neque id, in quo frater tuus offendit.</p>
  <p class="verse" id="Rom.14.22"><sup><a href="#Rom.14.22" class="verse-number">22</a></sup> Tu, quam fidem habes, penes temetipsum habe coram Deo. Beatus, qui non iudicat semetipsum in eo quod probat.</p>
  <p class="verse" id="Rom.14.23"><sup><a href="#Rom.14.23" class="verse-number">23</a></sup> Qui autem discernit si manducaverit, damnatus est, quia non ex fide; omne autem, quod non ex fide, peccatum est.</p>
  <h2>Chapter 15</h2>
  <p class="verse" id="Rom.15.1"><sup><a href="#Rom.15.1" class="verse-number">1</a></sup> Debemus autem nos fir miores imbecillitates infir morum sustinere et non nobis placere.</p>
  <p class="verse" id="Rom.15.2"><sup><a href="#Rom.15.2" class="verse-number">2</a></sup> Unusquisque nostrum proximo placeat in bonum ad aedificationem;</p>
  <p class="verse" id="Rom.15.3"><sup><a href="#Rom.15.3" class="verse-number">3</a></sup> etenim Christus non sibi placuit, sed sicut scriptum est: " Improperia improperantium tibi ceciderunt super me ".</p>
  <p class="verse" id="Rom.15.4"><sup><a href="#Rom.15.4" class="verse-number">4</a></sup> Quaecumque enim antea scripta sunt, ad nostram doctrinam scripta sunt, ut per patientiam et consolationem Scripturarum spem habeamus.</p>
  <p class="verse" id="Rom.15.5"><sup><a href="#Rom.15.5" class="verse-number">5</a></sup> Deus autem patientiae et solacii det vobis idipsum sapere in alterutrum secundum Christum Iesum,</p>
  <p class="verse" id="Rom.15.6"><sup><a href="#Rom.15.6" class="verse-number">6</a></sup> ut unanimes uno ore glorificetis Deum et Patrem Domini nostri Iesu Christi.</p>
  <p class="verse" id="Rom.15.7"><sup><a href="#Rom.15.7" class="verse-number">7</a></sup> Propter quod suscipite invicem, sicut et Christus suscepit vos, in gloriam Dei.</p>
  <p class="verse" id="Rom.15.8"><sup><a href="#Rom.15.8" class="verse-number">8</a></sup> Dico enim Christum ministrum fuisse circumcisionis propter veritatem Dei ad confirmandas promissiones patrum;</p>
  <p class="verse" id="Rom.15.9"><sup><a href="#Rom.15.9" class="verse-number">9</a></sup> gentes autem propter misericordiam glorificare Deum, sicut scriptum est: Propter hoc confitebor tibi in gentibus et nomini tuo cantabo ".</p>
  <p class="verse" id="Rom.15.10"><sup><a href="#Rom.15.10" class="verse-number">10</a></sup> Et iterum dicit: " Laetamini, gentes, cum plebe eius ".</p>
  <p class="verse" id="Rom.15.11"><sup><a href="#Rom.15.11" class="verse-number">11</a></sup> Et iterum: Laudate, omnes gentes, Dominum,et magnificent eum omnes populi ".</p>
  <p class="verse" id="Rom.15.12"><sup><a href="#Rom.15.12" class="verse-number">12</a></sup> Et rursus Isaias ait: Erit radix Iesse,et qui exsurget regere gentes:in eo gentes sperabunt ".</p>
  <p class="verse" id="Rom.15.13"><sup><a href="#Rom.15.13" class="verse-number">13</a></sup> Deus autem spei repleat vos omni gaudio et pace in credendo, ut abundetis in spe in virtute Spiritus Sancti.</p>
  <p class="verse" id="Rom.15.14"><sup><a href="#Rom.15.14" class="verse-number">14</a></sup> Certus sum autem, fratres mei, et ego ipse de vobis, quoniam et ipsi pleni estis bonitate, repleti omni scientia, ita ut possitis et alterutrum monere.</p>
  <p class="verse" id="Rom.15.15"><sup><a href="#Rom.15.15" class="verse-number">15</a></sup> Audacius autem scripsi vobis ex parte, tamquam in memoriam vos reducens propter gratiam, quae data est mihi a Deo,</p>
  <p class="verse" id="Rom.15.16"><sup><a href="#Rom.15.16" class="verse-number">16</a></sup> ut sim minister Christi Iesu ad gentes, consecrans evangelium Dei, ut fiat oblatio gentium accepta, sanctificata in Spiritu Sancto.</p>
  <p class="verse" id="Rom.15.17"><sup><a href="#Rom.15.17" class="verse-number">17</a></sup> Habeo igitur gloriationem in Christo Iesu ad Deum;</p>
  <p class="verse" id="Rom.15.18"><sup><a href="#Rom.15.18" class="verse-number">18</a></sup> non enim audebo aliquid loqui eorum, quae per me non effecit Christus in oboedientiam gentium, verbo et factis,</p>
  <p class="verse" id="Rom.15.19"><sup><a href="#Rom.15.19" class="verse-number">19</a></sup> in virtute signorum et prodigiorum, in virtute Spiritus, ita ut ab Ierusalem et per circuitum usque in Illyricum repleverim evangelium Christi,</p>
  <p class="verse" id="Rom.15.20"><sup><a href="#Rom.15.20" class="verse-number">20</a></sup> sic autem contendens praedicare evangelium, non ubi nominatus est Christus, ne super alienum fundamentum aedificarem,</p>
  <p class="verse" id="Rom.15.21"><sup><a href="#Rom.15.21" class="verse-number">21</a></sup> sed sicut scriptum est: Quibus non est annuntiatum de eo, videbunt;et, qui non audierunt, intellegent ".</p>
  <p class="verse" id="Rom.15.22"><sup><a href="#Rom.15.22" class="verse-number">22</a></sup> Propter quod et impediebar plurimum venire ad vos;</p>
  <p class="verse" id="Rom.15.23"><sup><a href="#Rom.15.23" class="verse-number">23</a></sup> nunc vero ulterius locum non habens in his regionibus, cupiditatem autem habens veniendi ad vos ex multis iam annis,</p>
  <p class="verse" id="Rom.15.24"><sup><a href="#Rom.15.24" class="verse-number">24</a></sup> cum in Hispaniam proficisci coepero, spero enim quod praeteriens videam vos et a vobis deducar illuc, si vobis primum ex parte fruitus fuero.</p>
  <p class="verse" id="Rom.15.25"><sup><a href="#Rom.15.25" class="verse-number">25</a></sup> Nunc autem proficiscor in Ierusalem ministrare sanctis;</p>
  <p class="verse" id="Rom.15.26"><sup><a href="#Rom.15.26" class="verse-number">26</a></sup> probaverunt enim Macedonia et Achaia communicationem aliquam facere in pauperes sanctorum, qui sunt in Ierusalem.</p>
  <p class="verse" id="Rom.15.27"><sup><a href="#Rom.15.27" class="verse-number">27</a></sup> Placuit enim eis, et debitores sunt eorum; nam si spiritalibus eorum communicaverunt gentes, debent et in carnalibus ministrare eis.</p>
  <p class="verse" id="Rom.15.28"><sup><a href="#Rom.15.28" class="verse-number">28</a></sup> Hoc igitur cum consummavero et assignavero eis fructum hunc, proficiscar per vos in Hispaniam;</p>
  <p class="verse" id="Rom.15.29"><sup><a href="#Rom.15.29" class="verse-number">29</a></sup> scio autem quoniam veniens ad vos, in abundantia benedictionis Christi veniam.</p>
  <p class="verse" id="Rom.15.30"><sup><a href="#Rom.15.30" class="verse-number">30</a></sup> Obsecro autem vos, fratres, per Dominum nostrum Iesum Christum et per caritatem Spiritus, ut concertemini mecum in orationibus pro me ad Deum,</p>
  <p class="verse" id="Rom.15.31"><sup><a href="#Rom.15.31" class="verse-number">31</a></sup> ut liberer ab infidelibus, qui sunt in Iudaea, et ministerium meum pro Ierusalem acceptum sit sanctis,</p>
  <p class="verse" id="Rom.15.32"><sup><a href="#Rom.15.32" class="verse-number">32</a></sup> ut veniens ad vos in gaudio per voluntatem Dei refrigerer vobiscum.</p>
  <p class="verse" id="Rom.15.33"><sup><a href="#Rom.15.33" class="verse-number">33</a></sup> Deus autem pacis sit cum omnibus vobis. Amen.</p>
  <h2>Chapter 16</h2>
  <p class="verse" id="Rom.16.1"><sup><a href="#Rom.16.1" class="verse-number">1</a></sup> Commendo autem vobis Phoebem sororem nostram, quae est ministra ecclesiae, quae est Cenchreis,</p>
  <p class="verse" id="Rom.16.2"><sup><a href="#Rom.16.2" class="verse-number">2</a></sup> ut eam suscipiatis in Domino digne sanctis et assistatis ei in quocumque negotio vestri indiguerit; etenim ipsa astitit multis et mihi ipsi.</p>
  <p class="verse" id="Rom.16.3"><sup><a href="#Rom.16.3" class="verse-number">3</a></sup> Salutate Priscam et Aquilam adiutores meos in Christo Iesu,</p>
  <p class="verse" id="Rom.16.4"><sup><a href="#Rom.16.4" class="verse-number">4</a></sup> qui pro anima mea suas cervices supposuerunt, quibus non solus ego gratias ago sed et cunctae ecclesiae gentium;</p>
  <p class="verse" id="Rom.16.5"><sup><a href="#Rom.16.5" class="verse-number">5</a></sup> et domesticam eorum ecclesiam.Salutate Epaenetum dilectum mihi, primitias Asiae in Christo.</p>
  <p class="verse" id="Rom.16.6"><sup><a href="#Rom.16.6" class="verse-number">6</a></sup> Salutate Mariam, quae multum laboravit in vobis.</p>
  <p class="verse" id="Rom.16.7"><sup><a href="#Rom.16.7" class="verse-number">7</a></sup> Salutate Andronicum et Iuniam cognatos meos et concaptivos meos, qui sunt nobiles in apostolis, qui et ante me fuerunt in Christo.</p>
  <p class="verse" id="Rom.16.8"><sup><a href="#Rom.16.8" class="verse-number">8</a></sup> Salutate Ampliatum dilectissimum mihi in Domino.</p>
  <p class="verse" id="Rom.16.9"><sup><a href="#Rom.16.9" class="verse-number">9</a></sup> Salutate Urbanum adiutorem nostrum in Christo et Stachyn dilectum meum.</p>
  <p class="verse" id="Rom.16.10"><sup><a href="#Rom.16.10" class="verse-number">10</a></sup> Salutate Apellem probatum in Christo. Salutate eos, qui sunt ex Aristobuli.</p>
  <p class="verse" id="Rom.16.11"><sup><a href="#Rom.16.11" class="verse-number">11</a></sup> Salutate Herodionem cognatum meum. Salutate eos, qui sunt ex Narcissi, qui sunt in Domino.</p>
  <p class="verse" id="Rom.16.12"><sup><a href="#Rom.16.12" class="verse-number">12</a></sup> Salutate Tryphaenam et Tryphosam, quae laborant in Domino. Salutate Persidam carissimam, quae multum laboravit in Domino.</p>
  <p class="verse" id="Rom.16.13"><sup><a href="#Rom.16.13" class="verse-number">13</a></sup> Salutate Rufum electum in Domino et matrem eius et meam.</p>
  <p class="verse" id="Rom.16.14"><sup><a href="#Rom.16.14" class="verse-number">14</a></sup> Salutate Asyncritum, Phlegonta, Hermen, Patrobam, Hermam et, qui cum eis sunt, fratres.</p>
  <p class="verse" id="Rom.16.15"><sup><a href="#Rom.16.15" class="verse-number">15</a></sup> Salutate Philologum et Iuliam, Nereum et sororem eius et Olympam et omnes, qui cum eis sunt, sanctos.</p>
  <p class="verse" id="Rom.16.16"><sup><a href="#Rom.16.16" class="verse-number">16</a></sup> Salutate invicem in osculo sancto. Salutant vos omnes ecclesiae Christi.</p>
  <p class="verse" id="Rom.16.17"><sup><a href="#Rom.16.17" class="verse-number">17</a></sup> Rogo autem vos, fratres, ut observetis eos, qui dissensiones et offendicula praeter doctrinam, quam vos didicistis, faciunt, et declinate ab illis;</p>
  <p class="verse" id="Rom.16.18"><sup><a href="#Rom.16.18" class="verse-number">18</a></sup> huiusmodi enim Domino nostro Christo non serviunt sed suo ventri, et per dulces sermones et benedictiones seducunt corda innocentium.</p>
  <p class="verse" id="Rom.16.19"><sup><a href="#Rom.16.19" class="verse-number">19</a></sup> Vestra enim oboedientia ad omnes pervenit; gaudeo igitur in vobis, sed volo vos sapientes esse in bono et simplices in malo.</p>
  <p class="verse" id="Rom.16.20"><sup><a href="#Rom.16.20" class="verse-number">20</a></sup> Deus autem pacis conteret Satanam sub pedibus vestris velociter.Gratia Domini nostri Iesu vobiscum.</p>
  <p class="verse" id="Rom.16.21"><sup><a href="#Rom.16.21" class="verse-number">21</a></sup> Salutat vos Timotheus adiutor meus et Lucius et Iason et Sosipater cognati mei.</p>
  <p class="verse" id="Rom.16.22"><sup><a href="#Rom.16.22" class="verse-number">22</a></sup> Saluto vos ego Tertius, qui scripsi epistulam in Domino.</p>
  <p class="verse" id="Rom.16.23"><sup><a href="#Rom.16.23" class="verse-number">23</a></sup> Salutat vos Gaius hospes meus et universae ecclesiae. Salutat vos Erastus arcarius civitatis et Quartus frater.</p>
  <p class="verse" id="Rom.16.24"><sup><a href="#Rom.16.24" class="verse-number">24</a></sup> ()</p>
  <p class="verse" id="Rom.16.25"><sup><a href="#Rom.16.25" class="verse-number">25</a></sup> Ei autem, qui potens est vos confirmare iuxta evangelium meum et praedicationem Iesu Christi secundum revelationem mysterii temporibus aeternis taciti,</p>
  <p class="verse" id="Rom.16.26"><sup><a href="#Rom.16.26" class="verse-number">26</a></sup> manifestati autem nunc, et per scripturas Prophetarum secundum praeceptum aeterni Dei ad oboeditionem fidei in cunctis gentibus patefacti,</p>
  <p class="verse" id="Rom.16.27"><sup><a href="#Rom.16.27" class="verse-number">27</a></sup> soli sapienti Deo per Iesum Christum, cui gloria in saecula. Amen.</p>
</body>
</html>
