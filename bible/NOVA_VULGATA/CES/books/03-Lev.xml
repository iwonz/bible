<?xml version="1.0" encoding="UTF-8"?>
<cesDoc>
  <cesHeader/>
  <text>
    <body>
      <div type="book" n="Lev">
        <div type="chapter" n="1">
          <seg type="verse" n="1">Vocavit autem Moysen et locu tus est ei Dominus de tabernacu lo conventus dicens:</seg>
          <seg type="verse" n="2">" Loquere filiis Israel et dices ad eos: Homo, qui obtulerit ex vobis hostiam Domino de animalibus domesticis, de bobus et pecoribus offerens victimas,</seg>
          <seg type="verse" n="3">si holocaustum fuerit eius oblatio de armento, masculum immaculatum offeret ad ostium tabernaculi conventus ad placandum sibi Dominum;</seg>
          <seg type="verse" n="4">ponetque manum super caput hostiae, et acceptabilis erit atque in expiationem eius proficiens.</seg>
          <seg type="verse" n="5">Immolabitque vitulum coram Domino, et offerent filii Aaron sacerdotes sanguinem eius aspergentes per altaris circuitum, quod est ante ostium tabernaculi conventus.</seg>
          <seg type="verse" n="6">Detracta pelle, hostiam offerens in frusta concidet;</seg>
          <seg type="verse" n="7">et filii Aaron sacerdotis ponent in altari ignem, strueque lignorum super ignem composita,</seg>
          <seg type="verse" n="8">membra, quae caesa sunt, desuper ordinabunt, caput videlicet et adipem.</seg>
          <seg type="verse" n="9">Intestina autem et crura offerens lavabit aqua adolebitque ea sacerdos super altare in holocaustum, incensum suavissimi odoris Domino.</seg>
          <seg type="verse" n="10">Quod si de pecoribus eius oblatio est, de ovibus sive de capris holocaustum, masculum absque macula offeret;</seg>
          <seg type="verse" n="11">immolabitque ad latus altaris, quod respicit ad aquilonem, coram Domino. Sanguinem vero illius aspergent contra altare filii Aaron sacerdotes per circuitum;</seg>
          <seg type="verse" n="12">dividetque offerens membra, caput et adipem, et sacerdos imponet ea super ligna, quibus subest ignis in altari.</seg>
          <seg type="verse" n="13">Intestina vero et crura lavabit offerens aqua, et oblata omnia adolebit sacerdos super altare: holocaustum est et incensum odoris suavissimi Domino.</seg>
          <seg type="verse" n="14">Sin autem de avibus holocausti oblatio fuerit Domino, offeret de turturibus aut pullis columbae oblationem suam.</seg>
          <seg type="verse" n="15">Et sacerdos afferet eam ad altare; retortum ad collum caput adolebit in altari, sanguisque eius exprimetur contra parietem altaris.</seg>
          <seg type="verse" n="16">Vesiculam vero gutturis et plumas proiciet offerens prope altare ad orientalem plagam in loco, in quo cineres effundi solent;</seg>
          <seg type="verse" n="17">confringetque eam inter alas, quas non secabit, et adolebit eam sacerdos super altare, lignis super ignem positis: holocaustum est et incensum suavissimi odoris Domino.</seg>
        </div>
        <div type="chapter" n="2">
          <seg type="verse" n="1">Anima cum obtulerit oblationem sacrificii farinae Domino, simila erit eius oblatio, fundetque super eam oleum et ponet tus</seg>
          <seg type="verse" n="2">ac deferet ad filios Aaron sacerdotes, tolletque ex eo pugillum plenum similae et olei ac totum tus, et sacerdos adolebit memoriale super altare, incensum odoris suavissimi Domino.</seg>
          <seg type="verse" n="3">Quod autem reliquum fuerit de sacrificio, erit Aaron et filiorum eius: sanctum sanctorum de incensis Domini.</seg>
          <seg type="verse" n="4">Cum autem obtuleris sacrificium similae coctum in clibano: de simila erunt panes, scilicet absque fermento conspersi oleo et lagana azyma oleo lita;</seg>
          <seg type="verse" n="5">si oblatio tua fuerit de sartagine, simila erit, conspersa oleo et absque fermento;</seg>
          <seg type="verse" n="6">divides eam minutatim et fundes super eam oleum: oblatio similae est.</seg>
          <seg type="verse" n="7">Sin autem de frixorio fuerit sacrificium, aeque simila oleo conspergetur.</seg>
          <seg type="verse" n="8">Et deferes oblationem ex his Domino factam tradens manibus sacerdotis,</seg>
          <seg type="verse" n="9">qui afferet eam ad altare, tollet memoriale de sacrificio et adolebit super altare: incensum odoris suavissimi Domino.</seg>
          <seg type="verse" n="10">Quidquid autem reliquum est, erit Aaron et filiorum eius: sanctum sanctorum de incensis Domini.</seg>
          <seg type="verse" n="11">Omnis oblatio similae, quam offeretis Domino, absque fermento fiet, quia nihil fermenti ac mellis adolebitis incensum Domino.</seg>
          <seg type="verse" n="12">Primitias tantum eorum offeretis tamquam munera Domino; super altare vero non ponentur in odorem suavitatis.</seg>
          <seg type="verse" n="13">Quidquid obtuleris sacrificii, similae sale condies nec auferes sal foederis Dei tui de sacrificio tuo: in omni oblatione tua offeres sal.</seg>
          <seg type="verse" n="14">Sin autem obtuleris munus primarum frugum tuarum Domino, spicas tostas igni et grana fracta farris recentis offeres in sacrificium primarum frugum tuarum</seg>
          <seg type="verse" n="15">fundens supra oleum et tus imponens: similae oblatio est.</seg>
          <seg type="verse" n="16">De qua adolebit sacerdos tamquam memoriale partem farris fracti et olei ac totum tus.</seg>
        </div>
        <div type="chapter" n="3">
          <seg type="verse" n="1">Quod si hostia pacificorum fue rit eius oblatio et de bobus vo luerit offerre marem sive feminam, immaculata offeret coram Domino.</seg>
          <seg type="verse" n="2">Ponetque manum super caput victimae suae, quam immolabit ad ostium tabernaculi conventus, fundentque filii Aaron sacerdotes sanguinem per circuitum altaris</seg>
          <seg type="verse" n="3">et offerent de hostia pacificorum tamquam incensum Domino adipem, qui operit vitalia, et quidquid pinguedinis eis adhaeret,</seg>
          <seg type="verse" n="4">duos renes cum adipe, quo teguntur iuxta ilia, et reticulum iecoris, quem iuxta renes, auferet.</seg>
          <seg type="verse" n="5">Adolebuntque ea filii Aaron in altari super holocausto, quod est super lignis et igne: incensum suavissimi odoris Domino.</seg>
          <seg type="verse" n="6">Si vero de pecoribus fuerit Domino eius oblatio, pacificorum scilicet hostia, sive masculum sive feminam obtulerit, immaculata erunt.</seg>
          <seg type="verse" n="7">Si agnum obtulerit coram Domino,</seg>
          <seg type="verse" n="8">ponet manum super caput victimae suae, quam immolabit coram tabernaculo conventus; fundentque filii Aaron sanguinem eius per altaris circuitum;</seg>
          <seg type="verse" n="9">et offeret de pacificorum hostia incensum Domino adipem et caudam totam, quam iuxta tergum, auferet, et pinguedinem, quae operit ventrem, atque universum adipem, qui vitalibus adhaeret,</seg>
          <seg type="verse" n="10">et utrumque renunculum cum adipe, qui est iuxta ilia, reticulumque iecoris, quem iuxta renunculos, auferet.</seg>
          <seg type="verse" n="11">Et adolebit ea sacerdos super altare: panis et incensum Domino.</seg>
          <seg type="verse" n="12">Si capra fuerit eius oblatio, offeret eam coram Domino,</seg>
          <seg type="verse" n="13">ponet manum suam super caput eius immolabitque eam coram tabernaculo conventus. Et fundent filii Aaron sanguinem eius per altaris circuitum,</seg>
          <seg type="verse" n="14">tolletque ex ea oblationem suam, incensum Domino, adipem scilicet, qui operit ventrem, et universum, qui vitalibus adhaeret,</seg>
          <seg type="verse" n="15">duos renunculos cum adipe, qui est super eos iuxta ilia, et reticulum iecoris, quem iuxta renunculos, auferet;</seg>
          <seg type="verse" n="16">adolebitque ea sacerdos super altare: panis et incensum suavissimi odoris omnis adeps Domino.</seg>
          <seg type="verse" n="17">Iure perpetuo in generationibus et cunctis habitaculis vestris, nec adipem nec sanguinem omnino comedetis ".</seg>
        </div>
        <div type="chapter" n="4">
          <seg type="verse" n="1">Locutusque est Dominus ad Moysen dicens:</seg>
          <seg type="verse" n="2">" Loquere filiis Israel: Anima cum peccaverit per ignorantiam et de universis mandatis Domini, quae praecepit ut non fierent, quippiam fecerit,</seg>
          <seg type="verse" n="3">si sacerdos, qui est unctus, peccaverit, delinquere faciens populum, offeret pro peccato suo vitulum immaculatum Domino sacrificium pro peccato;</seg>
          <seg type="verse" n="4">et adducet illum ad ostium tabernaculi conventus coram Domino ponetque manum super caput eius et immolabit eum coram Domino.</seg>
          <seg type="verse" n="5">Hauriet quoque sacerdos unctus de sanguine vituli inferens illum in tabernaculum conventus;</seg>
          <seg type="verse" n="6">cumque intinxerit digitum in sanguinem, asperget eo septies coram Domino contra velum sanctuarii;</seg>
          <seg type="verse" n="7">ponetque de eodem sanguine super cornua altaris thymiamatis gratissimi coram Domino, quod est in tabernaculo conventus; omnem autem reliquum sanguinem fundet in basim altaris holocausti in introitu tabernaculi.</seg>
          <seg type="verse" n="8">Et omnem adipem vituli pro peccato auferet tam eum, qui operit vitalia, quam omnem, qui vitalibus adhaeret,</seg>
          <seg type="verse" n="9">duos renunculos et adipem, qui est super eos iuxta ilia, et reticulum iecoris, quem iuxta renunculos, auferet,</seg>
          <seg type="verse" n="10">sicut aufertur de vitulo hostiae pacificorum; et adolebit ea sacerdos super altare holocausti.</seg>
          <seg type="verse" n="11">Pellem vero et omnes carnes cum capite et pedibus et intestinis et fimo,</seg>
          <seg type="verse" n="12">totum vitulum efferet extra castra in locum mundum, ubi cineres effundi solent; incendetque eum super lignorum struem igne: in loco effusorum cinerum cremabitur.</seg>
          <seg type="verse" n="13">Quod si omnis coetus Israel ignoraverit, et res abscondita fuerit ab oculis congregationis, feceritque quod contra mandatum Domini est et deliquerit,</seg>
          <seg type="verse" n="14">et postea intellexerit peccatum suum, offeret congregatio vitulum pro peccato adducetque eum ad ostium tabernaculi conventus.</seg>
          <seg type="verse" n="15">Et ponent seniores coetus populi manus super caput eius coram Domino, immolatoque vitulo in conspectu Domini,</seg>
          <seg type="verse" n="16">inferet sacerdos, qui unctus est, de sanguine eius in tabernaculum conventus,</seg>
          <seg type="verse" n="17">tincto digito aspergens septies contra velum;</seg>
          <seg type="verse" n="18">ponetque de eodem sanguine in cornibus altaris, quod est coram Domino in tabernaculo conventus. Reliquum autem sanguinem fundet iuxta basim altaris holocaustorum, quod est in ostio tabernaculi conventus;</seg>
          <seg type="verse" n="19">omnemque eius adipem tollet et adolebit super altare.</seg>
          <seg type="verse" n="20">Sic faciens et de hoc vitulo quomodo fecit de vitulo pro peccato; sic faciet ei. Expiante eos sacerdote, propitius erit Dominus.</seg>
          <seg type="verse" n="21">Ipsum autem vitulum efferet extra castra atque comburet sicut et priorem vitulum: sacrificium pro peccato est congregationis.</seg>
          <seg type="verse" n="22">Si peccaverit princeps et fecerit unum ex omnibus per ignorantiam, quod Domini Dei sui lege prohibetur, deliqueritque,</seg>
          <seg type="verse" n="23">aut indicatum ei fuerit peccatum suum, offeret hostiam Domino hircum de capris immaculatum</seg>
          <seg type="verse" n="24">ponetque manum suam super caput eius et immolabit eum in loco, ubi solet mactari holocaustum coram Domino: sacrificium pro peccato est.</seg>
          <seg type="verse" n="25">Et tinguat sacerdos digitum in sanguine hostiae pro peccato ponetque super cornua altaris holocausti et reliquum fundet ad basim eius.</seg>
          <seg type="verse" n="26">Adipem vero adolebit supra, sicut in victimis pacificorum fieri solet; expiabitque eum a peccato eius, ac dimittetur ei.</seg>
          <seg type="verse" n="27">Quod si peccaverit anima per ignorantiam de populo terrae, ut faciat quidquam ex his, quae Domini lege prohibentur, atque delinquat,</seg>
          <seg type="verse" n="28">aut indicatum ei fuerit peccatum suum, offeret capram immaculatam;</seg>
          <seg type="verse" n="29">ponetque manum super caput hostiae pro peccato et immolabit eam in loco holocausti.</seg>
          <seg type="verse" n="30">Tolletque sacerdos de sanguine in digito suo et ponet super cornua altaris holocausti et reliquum fundet ad basim eius.</seg>
          <seg type="verse" n="31">Omnem autem auferens adipem, sicut auferri solet de victimis pacificorum, adolebit super altare in odorem suavitatis Domino, expiabitque eum, et propitius erit Dominus.</seg>
          <seg type="verse" n="32">Sin autem de ovibus obtulerit victimam pro peccato, adducet agnam immaculatam;</seg>
          <seg type="verse" n="33">ponet manum super caput eius et immolabit eam in loco, ubi solent holocaustorum caedi hostiae.</seg>
          <seg type="verse" n="34">Sumetque sacerdos de sanguine eius digito suo et ponens super cornua altaris holocausti reliquum fundet ad basim eius.</seg>
          <seg type="verse" n="35">Omnem quoque auferens adipem, sicut auferri solet adeps agni, qui immolatur pro pacificis, cremabit in altari super incensis Domini; expiabitque eum et peccatum eius, et dimittetur illi.</seg>
        </div>
        <div type="chapter" n="5">
          <seg type="verse" n="1">Si peccaverit anima et audiverit vocem iurantis testisque fuerit, quod aut ipse vidit aut comperit, si non indicaverit, iniquitatem portabit;</seg>
          <seg type="verse" n="2">vel si anima tetigerit aliquid immundum, sive cadaver bestiae sit aut iumenti vel reptilis, et absconditum fuerit ab eo, ipse immundus et reus erit;</seg>
          <seg type="verse" n="3">aut si tetigerit quidquam de immunditia hominis iuxta omnem impuritatem, qua pollui solet, absconditumque fuerit ab eo, sed ipse cognoverit postea, subiacebit delicto;</seg>
          <seg type="verse" n="4">aut si anima temere iuraverit et protulerit labiis suis, ut vel male quid faceret vel bene iuxta omnia, quae homines temere iurant, absconditumque fuerit ab eo, sed ipse postea intellexerit, delicto subiacebit;</seg>
          <seg type="verse" n="5">si ergo reus factus fuerit uno ex istis, confiteatur peccatum suum</seg>
          <seg type="verse" n="6">et offerat Domino sacrificium delicti pro peccato suo agnam de gregibus sive capram ut sacrificium pro peccato; expiabitque eum sacerdos a peccato eius.</seg>
          <seg type="verse" n="7">Sin autem non potuerit offerre pecus, offerat ut sacrificium pro delicto duos turtures vel duos pullos columbarum Domino: unum in sacrificium pro peccato et alterum in holocaustum;</seg>
          <seg type="verse" n="8">dabitque eos sacerdoti, qui primum offerens ut sacrificium pro peccato retorquebit caput eius ad pennulas, ita ut collo haereat et non penitus abrumpatur;</seg>
          <seg type="verse" n="9">et asperget de sanguine eius parietem altaris; quidquid autem reliquum fuerit, faciet destillare ad fundamentum eius: sacrificium pro peccato est.</seg>
          <seg type="verse" n="10">Alterum vero adolebit holocaustum, ut fieri solet; expiabitque eum sacerdos a peccato eius, et dimittetur ei.</seg>
          <seg type="verse" n="11">Quod si non quiverit manus eius offerre duos turtures aut duos pullos columbarum, offeret pro peccato suo similae partem ephi decimam in sacrificium pro peccato; non mittet in eam oleum, nec turis aliquid imponet, quia sacrificium pro peccato est.</seg>
          <seg type="verse" n="12">Tradetque eam sacerdoti, qui, plenum ex toto pugillum in memoriale hauriens, cremabit in altari super incensis Domini: sacrificium pro peccato est.</seg>
          <seg type="verse" n="13">Et expiabit eum sacerdos et peccatum eius in uno ex his casibus, et propitius erit Dominus. Reliquam vero partem sacerdos habebit sicut in oblatione similae ".</seg>
          <seg type="verse" n="14">Locutus est Dominus ad Moysen dicens:</seg>
          <seg type="verse" n="15">" Anima, si praevaricans per errorem in his, quae Domino sunt sanctificata, peccaverit, offeret sacrificium pro delicto arietem immaculatum de gregibus iuxta aestimationem argenti siclorum pondere sanctuarii in paenitentiam;</seg>
          <seg type="verse" n="16">ipsumque, quod intulit damni, restituet et quintam partem ponet supra tradens sacerdoti, qui expiabit eum offerens arietem, et dimittetur ei.</seg>
          <seg type="verse" n="17">Anima, si peccaverit per ignorantiam feceritque unum ex his, quae Domini lege prohibentur, et peccati rea portaverit iniquitatem suam,</seg>
          <seg type="verse" n="18">offeret arietem immaculatum de gregibus iuxta aestimationem sacerdoti, qui expiabit eum ab eo, quod nesciens fecerit, et dimittetur ei:</seg>
          <seg type="verse" n="19">sacrificium pro delicto est, delinquens deliquit in Dominum ".</seg>
          <seg type="verse" n="20">Locutus est Dominus ad Moysen dicens:</seg>
          <seg type="verse" n="21">" Anima, quae peccaverit et, contempto Domino, negaverit proximo suo depositum, quod fidei eius creditum fuerat, vel vi aliquid extorserit aut calumniam fecerit,</seg>
          <seg type="verse" n="22">sive rem perditam invenerit et infitians insuper peierarit in uno ex omnibus, in quibus peccare solent homines,</seg>
          <seg type="verse" n="23">si quis sic peccaverit et deliquerit, reddet omnia, quae per rapinam vel calumniam abstulerit vel deposita retinuerit vel perdita invenerit</seg>
          <seg type="verse" n="24">vel de quibus peierarit, et restituet integra et quintam insuper addet partem domino, cui damnum intulerat, in die sacrificii pro delicto.</seg>
          <seg type="verse" n="25">Sacrificium pro delicto offeret Domino: arietem immaculatum de grege iuxta aestimationem;</seg>
          <seg type="verse" n="26">qui expiabit eum coram Domino, et dimittetur illi pro singulis, quae faciendo peccaverit ".</seg>
        </div>
        <div type="chapter" n="6">
          <seg type="verse" n="1">Locutus est Dominus ad Moysen dicens:</seg>
          <seg type="verse" n="2">" Praecipe Aaron et filiis eius: Haec est lex holocausti: cremabitur in foco altaris tota nocte usque mane; ignis altaris in eo ardebit.</seg>
          <seg type="verse" n="3">Vestietur sacerdos tunica et feminalibus lineis super verecunda sua; tolletque cineres, quos vorans ignis exussit, et ponet iuxta altare.</seg>
          <seg type="verse" n="4">Porro spoliabitur prioribus vestimentis; indutusque aliis efferet cineres extra castra in locum mundum.</seg>
          <seg type="verse" n="5">Ignis autem in altari semper ardebit, non exstinguetur, quem nutriet sacerdos subiciens ligna mane per singulos dies et, imposito holocausto, desuper adolebit adipes pacificorum.</seg>
          <seg type="verse" n="6">Ignis est iste perpetuus, qui numquam deficiet in altari.</seg>
          <seg type="verse" n="7">Haec est lex sacrificii similae, quod offerent filii Aaron coram Domino et coram altare:</seg>
          <seg type="verse" n="8">tollet sacerdos ex eo pugillum similae, quae conspersa est oleo, et totum tus, quod super similam positum est; adolebitque illud in altari in odorem suavissimum, memoriale Domino.</seg>
          <seg type="verse" n="9">Reliquam autem partem similae comedet Aaron cum filiis suis, et panis absque fermento comedetur in loco sancto; in atrio tabernaculi conventus comedent illam.</seg>
          <seg type="verse" n="10">Ideo autem non coquetur fermentata, quia ut partem eorum dedi illam ex incensis meis: sanctum sanctorum est, sicut sacrificium pro peccato atque pro delicto;</seg>
          <seg type="verse" n="11">mares tantum stirpis Aaron comedent illud. Legitimum sempiternum est in generationibus vestris de incensis Domini; omnis, qui tetigerit illa, sanctificabitur ".</seg>
          <seg type="verse" n="12">Et locutus est Dominus ad Moysen dicens:</seg>
          <seg type="verse" n="13">" Haec est oblatio Aaron et filiorum eius, quam offerre debent Domino in die unctionis ipsius: decimam partem ephi offerent similae in sacrificio sempiterno medium eius mane et medium vespere;</seg>
          <seg type="verse" n="14">quae in sartagine oleo conspersa frigetur. Afferes eam calidam et offeres divisam minutatim, sacrificium in odorem suavissimum Domino.</seg>
          <seg type="verse" n="15">Sacerdos unctus, qui patri iure successerit, faciet illud. Legitimum sempiternum: Domino tota cremabitur;</seg>
          <seg type="verse" n="16">omne enim sacrificium similae sacerdotum igne consumetur, nec quisquam comedet ex eo ".</seg>
          <seg type="verse" n="17">Locutus est Dominus ad Moysen dicens:</seg>
          <seg type="verse" n="18">" Loquere Aaron et filiis eius: Ista est lex sacrificii pro peccato: in loco, ubi mactatur holocaustum, mactabitur coram Domino: sanctum sanctorum est.</seg>
          <seg type="verse" n="19">Sacerdos, qui offert, comedet illud in loco sancto, in atrio tabernaculi conventus.</seg>
          <seg type="verse" n="20">Quidquid tetigerit carnes eius, sanctificabitur: si de sanguine illius vestis fuerit aspersa, lavabitur in loco sancto;</seg>
          <seg type="verse" n="21">vas autem fictile, in quo coctum est, confringetur; quod si vas aeneum fuerit, defricabitur et lavabitur aqua.</seg>
          <seg type="verse" n="22">Omnis masculus de genere sacerdotali vescetur carnibus eius, quia sanctum sanctorum est.</seg>
          <seg type="verse" n="23">Omne autem sacrificium pro peccato, de cuius sanguine infertur in tabernaculum conventus ad expiandum in sanctuario, non comedetur, sed comburetur igni.</seg>
        </div>
        <div type="chapter" n="7">
          <seg type="verse" n="1">Haec quoque est lex sacrificii pro delicto: sanctum sanctorum est,</seg>
          <seg type="verse" n="2">idcirco, ubi immolatur holocaustum, mactabitur et victima pro delicto; sanguis eius per gyrum fundetur altaris.</seg>
          <seg type="verse" n="3">Omnemque adipem offeret ex ea, caudam scilicet et adipem, qui operit vitalia,</seg>
          <seg type="verse" n="4">duos renunculos et pinguedinem, quae super eos iuxta ilia est, reticulumque iecoris, quem iuxta renunculos, auferet;</seg>
          <seg type="verse" n="5">et adolebit ea sacerdos super altare ut incensum Domino: sacrificium pro delicto est.</seg>
          <seg type="verse" n="6">Omnis masculus de sacerdotali genere in loco sancto vescetur his carnibus, quia sanctum sanctorum est.</seg>
          <seg type="verse" n="7">Sicut sacrificium pro peccato, ita et sacrificium pro delicto, utriusque hostiae lex una est; ad sacerdotem, qui eam obtulerit, pertinebit.</seg>
          <seg type="verse" n="8">Sacerdos, qui offert holocaustum cuiusdam viri, habebit pellem victimae,</seg>
          <seg type="verse" n="9">et omne sacrificium similae, quod coquitur in clibano, et, quidquid in frixorio vel in sartagine praeparatur, eius erit sacerdotis, a quo offertur;</seg>
          <seg type="verse" n="10">et omne sacrificium similae sive oleo conspersum sive aridum fuerit, cunctis filiis Aaron aequa mensura per singulos dividetur.</seg>
          <seg type="verse" n="11">Haec est lex hostiae pacificorum quae offertur Domino;</seg>
          <seg type="verse" n="12">si pro gratiarum actione fuerit oblatio, offerent panes absque fermento conspersos oleo et lagana azyma uncta oleo coctamque similam ut collyridas olei admixtione conspersas,</seg>
          <seg type="verse" n="13">panes quoque fermentatos cum hostia pacificorum pro gratiarum actione,</seg>
          <seg type="verse" n="14">ex quibus unus offeretur munus Domino et erit sacerdotis, qui fundet hostiae sanguinem.</seg>
          <seg type="verse" n="15">Cuius carnes eadem comedentur die, nec remanebit ex eis quidquam usque mane.</seg>
          <seg type="verse" n="16">Si voto vel sponte quisquam obtulerit hostiam, eadem similiter edetur die; sed et si quid in crastinum remanserit, vesci licitum est;</seg>
          <seg type="verse" n="17">quidquid autem tertius invenerit dies, ignis absumet.</seg>
          <seg type="verse" n="18">Si quis de carnibus victimae pacificorum die tertio comederit, irrita fiet oblatio nec proderit offerenti; quin potius, quaecumque anima tali se edulio contaminarit, praevaricationis rea erit.</seg>
          <seg type="verse" n="19">Caro, quae aliquid tetigerit immundum, non comedetur, sed comburetur igni; ceterum carne, qui fuerit mundus, vescetur.</seg>
          <seg type="verse" n="20">Anima polluta, quae ederit de carnibus hostiae pacificorum, quae oblata est Domino, peribit de populis suis;</seg>
          <seg type="verse" n="21">et, quae tetigerit immunditiam hominis vel iumenti, sive omnis rei abominabilis, quae polluere potest, et comederit de huiuscemodi carnibus, interibit de populis suis ".</seg>
          <seg type="verse" n="22">Locutusque est Dominus ad Moysen dicens:</seg>
          <seg type="verse" n="23">" Loquere filiis Israel: Adipem bovis et ovis et caprae non comedetis.</seg>
          <seg type="verse" n="24">Adipem cadaveris morticini et eius animalis, quod a bestia laceratum est, habebitis in usus varios, sed non comedetis.</seg>
          <seg type="verse" n="25">Si quis adipem, qui offertur in incensum Domini, comederit, peribit de populo suo.</seg>
          <seg type="verse" n="26">Sanguinem quoque omnis animalis non sumetis in cibo, tam de avibus quam de pecoribus;</seg>
          <seg type="verse" n="27">omnis anima, quae ederit sanguinem, peribit de populis suis ".</seg>
          <seg type="verse" n="28">Locutus est Dominus ad Moysen dicens:</seg>
          <seg type="verse" n="29">" Loquere filiis Israel: Qui offert victimam pacificorum Domino, afferat oblationem suam Domino de victima pacificorum.</seg>
          <seg type="verse" n="30">Tenebit manibus incensa Domini, adipem scilicet et pectusculum afferet; pectusculum, ut elevetur coram Domino.</seg>
          <seg type="verse" n="31">Et sacerdos adolebit adipem super altare; pectusculum autem erit Aaron et filiorum eius.</seg>
          <seg type="verse" n="32">Armus quoque dexter de pacificorum hostiis cedet in munus sacerdotis.</seg>
          <seg type="verse" n="33">Qui de filiis Aaron obtulerit sanguinem et adipem victimae pacificorum, ipse habebit armum dextrum in portione sua;</seg>
          <seg type="verse" n="34">pectusculum enim elationis et armum donationis tuli a filiis Israel de hostiis eorum pacificis et dedi Aaron sacerdoti ac filiis eius, lege perpetua, ab omni populo Israel ".</seg>
          <seg type="verse" n="35">Haec est portio Aaron et filiorum eius de incensis Domini die, qua applicavit eos, ut sacerdotio fungerentur;</seg>
          <seg type="verse" n="36">et quae praecepit dari eis Dominus a filiis Israel die, qua unxit eos, religione perpetua in generationibus eorum.</seg>
          <seg type="verse" n="37">Ista est lex holocausti et oblationis similae et sacrificii pro peccato atque delicto et pro consecratione et pacificorum victimis,</seg>
          <seg type="verse" n="38">quam constituit Dominus Moysi in monte Sinai, quando mandavit filiis Israel, ut offerrent oblationes suas Domino in deserto Sinai.</seg>
        </div>
        <div type="chapter" n="8">
          <seg type="verse" n="1">Locutusque est Dominus ad Moysen dicens:</seg>
          <seg type="verse" n="2">" Tolle Aaron cum filiis suis, vestes eorum et unctionis oleum, vitulum pro peccato, duos arietes, canistrum cum azymis;</seg>
          <seg type="verse" n="3">et congregabis omnem coetum ad ostium tabernaculi conventus ".</seg>
          <seg type="verse" n="4">Fecit Moyses, ut Dominus imperarat; congregatoque omni coetu ante fores tabernaculi conventus,</seg>
          <seg type="verse" n="5">ait: " Iste est sermo, quem iussit Dominus fieri ".</seg>
          <seg type="verse" n="6">Statimque applicavit Aaron et filios eius. Cumque lavisset eos aqua,</seg>
          <seg type="verse" n="7">vestivit pontificem subucula linea accingens eum balteo et induens tunica hyacinthina et desuper ephod imposuit,</seg>
          <seg type="verse" n="8">quod astrinxit cingulo ephod firmiter; et imposuit ei pectorale, in quo dedit Urim et Tummim.</seg>
          <seg type="verse" n="9">Cidari quoque texit caput et super eam contra frontem posuit laminam auream, diadema sanctum, sicut praeceperat Dominus Moysi.</seg>
          <seg type="verse" n="10">Tulit et unctionis oleum, quo levit habitaculum cum omni supellectili sua et sanctificavit ea.</seg>
          <seg type="verse" n="11">Cumque de eo aspersisset altare septem vicibus, unxit illud et omnia vasa eius labrumque cum basi sua sanctificavit oleo.</seg>
          <seg type="verse" n="12">Quod fundens super caput Aaron, unxit eum et consecravit;</seg>
          <seg type="verse" n="13">filios quoque eius applicatos vestivit subuculis lineis et cinxit balteo imposuitque mitras, ut iusserat Dominus Moysi.</seg>
          <seg type="verse" n="14">Adduxit et vitulum pro peccato; cumque super caput eius posuissent Aaron et filii eius manus suas,</seg>
          <seg type="verse" n="15">immolavit eum; et hauriens Moyses sanguinem tincto digito tetigit cornua altaris per gyrum et mundavit illud; fuditque reliquum sanguinem ad fundamenta eius et sanctificavit illud expiando.</seg>
          <seg type="verse" n="16">Adipem autem, qui erat super vitalia, et reticulum iecoris duosque renunculos cum arvinulis suis adolevit super altare;</seg>
          <seg type="verse" n="17">vitulum cum pelle, carnibus et fimo cremans extra castra, sicut praeceperat Dominus Moysi.</seg>
          <seg type="verse" n="18">Attulit et arietem in holocaustum, super cuius caput cum imposuissent Aaron et filii eius manus suas,</seg>
          <seg type="verse" n="19">immolavit eum et fudit sanguinem eius per altaris circuitum.</seg>
          <seg type="verse" n="20">Ipsumque arietem in frusta concidens, caput eius et artus et adipem adolevit igni;</seg>
          <seg type="verse" n="21">lotis prius intestinis et pedibus, totumque simul arietem adolevit super altare, eo quod esset holocaustum suavissimi odoris, incensum Domino, sicut praeceperat Dominus Moysi.</seg>
          <seg type="verse" n="22">Attulit et arietem secundum in consecrationem sacerdotum; posueruntque super caput illius Aaron et filii eius manus suas.</seg>
          <seg type="verse" n="23">Quem cum immolasset Moyses, sumens de sanguine tetigit extremum auriculae dextrae Aaron et pollicem manus eius dextrae, similiter et pedis.</seg>
          <seg type="verse" n="24">Applicavit et filios Aaron; cumque de sanguine arietis immolati tetigisset extremum auriculae singulorum dextrae et pollices manus ac pedis dextri, reliquum fudit super altare per circuitum.</seg>
          <seg type="verse" n="25">Tulitque adipem et caudam omnemque pinguedinem, quae operit intestina reticulumque iecoris, et duos renes cum adipibus suis et armo dextro.</seg>
          <seg type="verse" n="26">Tollens autem de canistro azymorum, quod erat coram Domino, panem absque fermento et collyridam conspersam oleo laganumque posuit super adipes et armum dextrum,</seg>
          <seg type="verse" n="27">tradens simul omnia super manus Aaron et filiorum eius. Qui, postquam levaverunt ea coram Domino,</seg>
          <seg type="verse" n="28">rursum suscepta de manibus eorum adolevit in altari super holocausto, eo quod illa essent consecrationis oblatio, in odorem suavitatis: incensum erat Domino.</seg>
          <seg type="verse" n="29">Tulit et pectusculum elevans illud coram Domino de ariete consecrationis in partem suam, sicut praeceperat Dominus Moysi.</seg>
          <seg type="verse" n="30">Assumensque de unguento et sanguine, qui erat in altari, aspersit super Aaron et vestimenta eius et super filios illius ac vestes eorum.</seg>
          <seg type="verse" n="31">Cumque sanctificasset eos in vestitu suo, praecepit eis dicens: " Coquite carnes ante fores tabernaculi et ibi comedite eas; panes quoque consecrationis edite, qui positi sunt in canistro, sicut mihi praeceptum est: "Aaron et filii eius comedent eos;</seg>
          <seg type="verse" n="32">quidquid autem reliquum fuerit de carne et panibus, ignis absumet".</seg>
          <seg type="verse" n="33">De ostio quoque tabernaculi conventus non exibitis septem diebus usque ad diem, quo complebitur tempus consecrationis vestrae; septem enim diebus finitur consecratio.</seg>
          <seg type="verse" n="34">Sicut et impraesentiarum factum est, praecepit Dominus, ut fieret in expiationem eorum.</seg>
          <seg type="verse" n="35">Die ac nocte manebitis in ostio tabernaculi conventus observantes observationem Domini, ne moriamini: sic enim mihi praeceptum est ".</seg>
          <seg type="verse" n="36">Feceruntque Aaron et filii eius cuncta, quae locutus est Dominus per manum Moysi.</seg>
        </div>
        <div type="chapter" n="9">
          <seg type="verse" n="1">Facto autem octavo die, vocavit Moyses Aaron et filios eius ac maiores natu Israel dixitque ad Aaron:</seg>
          <seg type="verse" n="2">" Tolle de armento vitulum pro peccato et arietem in holocaustum, utrumque immaculatum, et affer illos coram Domino.</seg>
          <seg type="verse" n="3">Et ad filios Israel loqueris: "Tollite hircum pro peccato et vitulum atque agnum anniculos et sine macula in holocaustum,</seg>
          <seg type="verse" n="4">bovem et arietem pro pacificis, et immolate eos coram Domino, et sacrificium similae oleo conspersae: hodie enim Dominus apparebit vobis" ".</seg>
          <seg type="verse" n="5">Tulerunt ergo cuncta, quae iusserat Moyses, ad ostium tabernaculi conventus; ubi, cum omnis coetus accessisset et staret coram Domino,</seg>
          <seg type="verse" n="6">ait Moyses: " Iste est sermo, quem praecepit Dominus: facite, et apparebit vobis gloria eius ".</seg>
          <seg type="verse" n="7">Dixit et ad Aaron: " Accede ad altare et immola pro peccato tuo; offer holocaustum et expia te et populum. Et fac hostiam populi et expia eum, sicut praecepit Dominus ".</seg>
          <seg type="verse" n="8">Statimque Aaron accedens ad altare immolavit vitulum pro peccato suo,</seg>
          <seg type="verse" n="9">cuius sanguinem obtulerunt ei filii sui; in quo tinguens digitum tetigit cornua altaris et fudit residuum ad basim eius.</seg>
          <seg type="verse" n="10">Adipemque et renunculos ac reticulum iecoris, quae sunt de sacrificio pro peccato, adolevit super altare, sicut praeceperat Dominus Moysi.</seg>
          <seg type="verse" n="11">Carnes vero et pellem eius extra castra combussit igni.</seg>
          <seg type="verse" n="12">Immolavit et holocausti victimam; obtuleruntque ei filii sui sanguinem eius, quem fudit per altaris circuitum.</seg>
          <seg type="verse" n="13">Ipsam etiam hostiam in frusta concisam cum capite ei obtulerunt, quae omnia super altare cremavit igni;</seg>
          <seg type="verse" n="14">lavit quoque aqua intestina cruraque et adolevit super holocausto in altari.</seg>
          <seg type="verse" n="15">Et applicavit oblationem populi sumensque hircum pro peccato populi mactavit et obtulit in expiationem sicut priorem;</seg>
          <seg type="verse" n="16">fecit quoque holocaustum secundum ritum</seg>
          <seg type="verse" n="17">et addens sacrificium similae implevit manum ex illa et adolevit super altare praeter holocaustum matutinum.</seg>
          <seg type="verse" n="18">Immolavit et bovem atque arietem, hostias pacificas populi; obtuleruntque ei filii sui sanguinem, quem fudit super altare in circuitu.</seg>
          <seg type="verse" n="19">Adipes autem bovis et caudam arietis renunculosque cum adipibus suis et reticulum iecoris</seg>
          <seg type="verse" n="20">posuerunt super pectora; cumque cremati essent adipes in altari,</seg>
          <seg type="verse" n="21">pectora eorum et armos dextros Aaron elevavit coram Domino, sicut praeceperat Moyses.</seg>
          <seg type="verse" n="22">Et elevans Aaron manus ad populum benedixit eis. Sicque, completis hostiis pro peccato et holocaustis et pacificis, descendit.</seg>
          <seg type="verse" n="23">Ingressi autem Moyses et Aaron tabernaculum conventus et deinceps egressi benedixerunt populo. Apparuitque gloria Domini omni populo;</seg>
          <seg type="verse" n="24">et ecce egressus ignis a Domino devoravit holocaustum et adipes, qui erant super altare. Quod cum vidissent turbae, exultaverunt ruentes in facies suas.</seg>
        </div>
        <div type="chapter" n="10">
          <seg type="verse" n="1">Arreptisque Nadab et Abiu filii Aaron turibulis, posue runt ignem et incensum desuper offerentes coram Domino ignem alienum, qui eis praeceptus non erat.</seg>
          <seg type="verse" n="2">Egressusque ignis a Domino devoravit eos, et mortui sunt coram Domino.</seg>
          <seg type="verse" n="3">Dixitque Moyses ad Aaron: " Hoc est, quod locutus est Dominus: "Sanctificabor in his, qui appropinquant mihi, et in conspectu omnis populi glorificabor" ". Quod audiens tacuit Aaron.</seg>
          <seg type="verse" n="4">Vocatis autem Moyses Misael et Elisaphan filiis Oziel patrui Aaron, ait ad eos: " Ite et tollite fratres vestros de conspectu sanctuarii et asportate extra castra ".</seg>
          <seg type="verse" n="5">Confestimque pergentes tulerunt eos, sicut iacebant vestitos subuculis suis, foras, ut sibi fuerat imperatum.</seg>
          <seg type="verse" n="6">Locutus est Moyses ad Aaron et ad Eleazar atque Ithamar filios eius: " Comas vestras nolite excutere et vestimenta nolite scindere, ne moriamini, et super omnem coetum oriatur indignatio. Fratres vestri, omnis domus Israel, plangant incendium, quod Dominus suscitavit.</seg>
          <seg type="verse" n="7">Vos autem non egredimini fores tabernaculi conventus, alioquin peribitis; oleum quippe unctionis Domini est super vos ". Qui fecerunt omnia iuxta praeceptum Moysi.</seg>
          <seg type="verse" n="8">Dixit quoque Dominus ad Aaron:</seg>
          <seg type="verse" n="9">" Vinum et omne, quod inebriare potest, non bibetis tu et filii tui, quando intratis tabernaculum conventus, ne moriamini ­ praeceptum est sempiternum in generationes vestras ­</seg>
          <seg type="verse" n="10">et ut habeatis scientiam discernendi inter sanctum et profanum, inter pollutum et mundum,</seg>
          <seg type="verse" n="11">doceatisque filios Israel omnia legitima mea, quae locutus est Dominus ad eos per manum Moysi ".</seg>
          <seg type="verse" n="12">Locutusque est Moyses ad Aaron et ad Eleazar atque Ithamar filios eius, qui residui erant: " Tollite oblationem similae, quae remansit de incensis Domini, et comedite illam absque fermento iuxta altare, quia sanctum sanctorum est.</seg>
          <seg type="verse" n="13">Comedetis autem in loco sancto, quia data est tibi et filiis tuis de incensis Domini, sicut praeceptum est mihi.</seg>
          <seg type="verse" n="14">Pectusculum quoque elationis et armum donationis edetis in loco mundissimo, tu et filii tui ac filiae tuae tecum; tibi enim ac liberis tuis reposita sunt de hostiis pacificis filiorum Israel.</seg>
          <seg type="verse" n="15">Armum et pectus cum incensis adipum afferent ad elationem coram Domino, et pertineant ad te et ad filios tuos lege perpetua, sicut praecepit Dominus ".</seg>
          <seg type="verse" n="16">De hirco autem pro peccato cum quaereret Moyses, exustum repperit; iratusque contra Eleazar et Ithamar filios Aaron, qui remanserant, ait:</seg>
          <seg type="verse" n="17">" Cur non comedistis sacrificium pro peccato in loco sancto? Quod sanctum sanctorum est, et datum vobis, ut portetis iniquitatem coetus in expiationem eorum in conspectu Domini;</seg>
          <seg type="verse" n="18">praesertim cum de sanguine illius non sit illatum intra sancta, comedere eam debuistis in sanctuario, sicut praeceptum est mihi ".</seg>
          <seg type="verse" n="19">Respondit Aaron: " Oblata est hodie victima pro peccato et holocaustum eorum coram Domino; mihi autem accidit, quod vides. Quomodo potui comedere eam et placere Domino? ".</seg>
          <seg type="verse" n="20">Quod cum audisset Moyses, recepit satisfactionem.</seg>
        </div>
        <div type="chapter" n="11">
          <seg type="verse" n="1">Locutus est Dominus ad Moysen et Aaron dicens:</seg>
          <seg type="verse" n="2">" Dicite filiis Israel: Haec sunt animalia, quae comedere debetis de cunctis animantibus terrae.</seg>
          <seg type="verse" n="3">Omne, quod habet plene divisam ungulam et ruminat in pecoribus, comedetis.</seg>
          <seg type="verse" n="4">Haec autem non comedetis ex ruminantibus vel dividentibus ungulam: camelum, quia ruminat quidem, sed non dividit ungulam, inter immunda reputabis;</seg>
          <seg type="verse" n="5">hyracem, qui ruminat ungulamque non dividit, immundus est;</seg>
          <seg type="verse" n="6">leporem quoque, nam et ipse ruminat, sed ungulam non dividit;</seg>
          <seg type="verse" n="7">et suem, qui, cum ungulam plene dividat, non ruminat.</seg>
          <seg type="verse" n="8">Horum carnibus non vescemini nec cadavera contingetis, quia immunda sunt vobis.</seg>
          <seg type="verse" n="9">Haec sunt, quae gignuntur in aquis et vesci licitum est: omne, quod habet pinnulas et squamas, tam in mari quam in fluminibus et torrentibus, comedetis.</seg>
          <seg type="verse" n="10">Quidquid autem pinnulas et squamas non habet, reptilium vel quorumlibet aliorum animalium, quae in aquis moventur, abominabile vobis</seg>
          <seg type="verse" n="11">et execrandum erit; carnes eorum non comedetis et morticina vitabitis.</seg>
          <seg type="verse" n="12">Cuncta, quae non habent pinnulas et squamas in aquis, polluta erunt vobis.</seg>
          <seg type="verse" n="13">Haec sunt, quae de avibus comedere non debetis, et vitanda sunt vobis: aquilam et grypem et haliaeetum,</seg>
          <seg type="verse" n="14">milvum ac vulturem iuxta genus suum</seg>
          <seg type="verse" n="15">et omne corvini generis,</seg>
          <seg type="verse" n="16">struthionem et noctuam et larum et accipitrem iuxta genus suum,</seg>
          <seg type="verse" n="17">bubonem et mergulum et ibin,</seg>
          <seg type="verse" n="18">cycnum et nyctocoracem et porphyrionem,</seg>
          <seg type="verse" n="19">erodionem et charadrion iuxta genus suum, upupam quoque et vespertilionem.</seg>
          <seg type="verse" n="20">Omne de volucribus, quod reptat super quattuor pedes, abominabile erit vobis.</seg>
          <seg type="verse" n="21">Quidquid autem ambulat quidem super quattuor pedes, sed habet longiora retro crura, per quae salit super terram,</seg>
          <seg type="verse" n="22">comedere debetis; ut est bruchus in genere suo et attacus atque ophiomachus ac locusta, singula iuxta genus suum.</seg>
          <seg type="verse" n="23">Quidquid autem ex volucribus reptantibus quattuor tantum habet pedes, execrabile erit vobis.</seg>
          <seg type="verse" n="24">Et quicumque morticina eorum tetigerit, polluetur et erit immundus usque ad vesperum.</seg>
          <seg type="verse" n="25">Et si necesse fuerit, ut portet quippiam horum mortuum, lavabit vestimenta sua et immundus erit usque ad solis occasum.</seg>
          <seg type="verse" n="26">Omne animal, quod habet quidem ungulam, sed non dividit eam nec ruminat, immundum erit vobis; et, qui tetigerit illud, contaminabitur.</seg>
          <seg type="verse" n="27">Quod ambulat super plantas pedum ex cunctis animantibus, quae incedunt quadrupedia, immundum erit; qui tetigerit morticina eorum, polluetur usque ad vesperum.</seg>
          <seg type="verse" n="28">Et, qui portaverit huiuscemodi cadavera, lavabit vestimenta sua et immundus erit usque ad vesperum; quia omnia haec immunda sunt vobis.</seg>
          <seg type="verse" n="29">Haec quoque inter polluta reputabuntur de his, quae reptant in terra: mustela et mus et lacerta iuxta genus suum,</seg>
          <seg type="verse" n="30">mygale et testudo et stellio et talpa et chamaeleon:</seg>
          <seg type="verse" n="31">omnia haec immunda sunt.Qui tetigerit morticina eorum, immundus erit usque ad vesperum;</seg>
          <seg type="verse" n="32">et super quod ceciderit quidquam de morticinis eorum, polluetur tam vas ligneum et vestimentum quam pelles et cilicia, et in quocumque fit opus; tinguentur aqua et polluta erunt usque ad vesperum et postea munda.</seg>
          <seg type="verse" n="33">Vas autem fictile, in quo horum quidquam intro ceciderit, polluetur et frangendum est.</seg>
          <seg type="verse" n="34">Omnis cibus, quem comedetis, si fusa fuerit exinde super eum aqua, immundus erit; et omne liquens, quod bibitur de tali vase, immundum erit.</seg>
          <seg type="verse" n="35">Et quidquid de morticinis istiusmodi ceciderit super illud, immundum erit; sive clibani sive chytropodes destruentur: immundi sunt et immundi erunt vobis.</seg>
          <seg type="verse" n="36">Fontes tamen et cisternae et omnis aquarum congregatio munda erit. Qui vero morticinum eorum tetigerit, polluetur.</seg>
          <seg type="verse" n="37">Si ceciderint super sementem, non polluent eam;</seg>
          <seg type="verse" n="38">sin autem quispiam aqua sementem perfuderit, et postea morticinis tacta fuerit, immunda erit vobis.</seg>
          <seg type="verse" n="39">Si mortuum fuerit animal, quod licet vobis comedere, qui cadaver eius tetigerit, immundus erit usque ad vesperum;</seg>
          <seg type="verse" n="40">et, qui comederit ex eo quippiam sive portaverit cadaver eius, lavabit vestimenta sua et immundus erit usque ad vesperum.</seg>
          <seg type="verse" n="41">Omne, quod reptat super terram, abominabile erit nec assumetur in cibum.</seg>
          <seg type="verse" n="42">Quidquid super pectus et quidquid quadrupes graditur, vel multos habet pedes sive per humum trahitur, non comedetis, quia abominabile est.</seg>
          <seg type="verse" n="43">Nolite contaminare animas vestras nec tangatis quidquam eorum, ne immundi sitis.</seg>
          <seg type="verse" n="44">Ego enim sum Dominus Deus vester; sanctificamini et sancti estote, quoniam et ego sanctus sum. Ne polluatis animas vestras in omni reptili, quod movetur super terram.</seg>
          <seg type="verse" n="45">Ego enim sum Dominus, qui eduxi vos de terra Aegypti, ut essem vobis in Deum: sancti eritis, quia et ego sanctus sum.</seg>
          <seg type="verse" n="46">Ista est lex animantium et volucrum et omnis animae viventis, quae movetur in aqua et reptat in terra,</seg>
          <seg type="verse" n="47">ut differentias noveritis mundi et immundi, et sciatis quid comedere et quid respuere debeatis ".</seg>
        </div>
        <div type="chapter" n="12">
          <seg type="verse" n="1">Locutus est Dominus ad Moysen dicens:</seg>
          <seg type="verse" n="2">" Loquere fi liis Israel et dices ad eos: Mulier, si, suscepto semine, pepererit masculum, immunda erit septem diebus iuxta dies separationis menstruae,</seg>
          <seg type="verse" n="3">et die octavo circumcidetur infantulus;</seg>
          <seg type="verse" n="4">ipsa vero triginta tribus diebus manebit in sanguine purificationis suae; omne sanctum non tanget nec ingredietur sanctuarium, donec impleantur dies purificationis eius.</seg>
          <seg type="verse" n="5">Sin autem feminam pepererit, immunda erit duabus hebdomadibus iuxta ritum fluxus menstrui, et sexaginta ac sex diebus manebit in sanguine purificationis suae.</seg>
          <seg type="verse" n="6">Cumque expleti fuerint dies purificationis suae pro filio sive pro filia, deferet agnum anniculum in holocaustum et pullum columbae sive turturem pro peccato ad ostium tabernaculi conventus et tradet sacerdoti.</seg>
          <seg type="verse" n="7">Qui offeret illa coram Domino et expiabit eam; et sic mundabitur a profluvio sanguinis sui: ista est lex parientis masculum aut feminam.</seg>
          <seg type="verse" n="8">Quod si non invenerit manus eius, nec potuerit offerre agnum, sumet duos turtures vel duos pullos columbae, unum in holocaustum et alterum pro peccato; expiabitque eam sacerdos, et sic mundabitur ".</seg>
        </div>
        <div type="chapter" n="13">
          <seg type="verse" n="1">Locutus est Dominus ad Moysen et Aaron dicens:</seg>
          <seg type="verse" n="2">" Homo, in cuius carne et cute ortus fuerit tumor sive pustula aut quasi lucens quippiam, id est plaga leprae, adducetur ad Aaron sacerdotem vel ad unum quemlibet filiorum eius sacerdotum.</seg>
          <seg type="verse" n="3">Qui cum viderit plagam in cute et pilos in album mutatos colorem ipsamque speciem plagae humiliorem cute et carne reliqua: plaga leprae est; quod cum viderit sacerdos, eum immundum esse decernet.</seg>
          <seg type="verse" n="4">Sin autem lucens candor fuerit in cute nec humilior carne reliqua, et pili coloris pristini, recludet eum sacerdos septem diebus.</seg>
          <seg type="verse" n="5">Et considerabit eum die septimo: et, siquidem plaga ultra non creverit nec transierit in cute priores terminos, rursum recludet eum septem diebus aliis.</seg>
          <seg type="verse" n="6">Et die septimo contemplabitur eum iterum: si obscurior fuerit plaga et non creverit in cute, eum mundum esse decernet, quia scabies est. Lavabitque homo vestimenta sua et mundus erit.</seg>
          <seg type="verse" n="7">Quod si, postquam a sacerdote visus est et redditus munditiae, iterum scabies creverit, adducetur ad eum;</seg>
          <seg type="verse" n="8">et, si viderit ita esse, immunditiae condemnabitur: est lepra.</seg>
          <seg type="verse" n="9">Plaga leprae si fuerit in homine, adducetur ad sacerdotem,</seg>
          <seg type="verse" n="10">et videbit eum. Cumque tumor albus in cute fuerit et capillorum mutaverit aspectum in album, caro quoque viva creverit in tumore,</seg>
          <seg type="verse" n="11">lepra vetustissima iudicabitur atque inolita cuti. Contaminabit itaque eum sacerdos et non recludet, quia perspicue immunditia est.</seg>
          <seg type="verse" n="12">Sin autem effloruerit discurrens lepra in cute et operuerit omnem cutem a capite usque ad pedes, quidquid sub aspectu oculorum cadit,</seg>
          <seg type="verse" n="13">considerabit eum sacerdos et teneri lepra mundissima iudicabit, eo quod omnis in candorem versa sit, et idcirco homo mundus erit.</seg>
          <seg type="verse" n="14">Quando vero caro vivens in eo apparuerit, immundus erit.</seg>
          <seg type="verse" n="15">Quod cum sacerdos viderit, inter immundos reputabit; caro enim viva immunda est: lepra est.</seg>
          <seg type="verse" n="16">Quod si rursum versa fuerit in alborem, veniet ad sacerdotem,</seg>
          <seg type="verse" n="17">qui cum hoc consideraverit, eum mundum esse decernet.</seg>
          <seg type="verse" n="18">Caro et cutis, in qua ulcus natum est et sanatum,</seg>
          <seg type="verse" n="19">et in loco ulceris tumor apparuerit albus sive macula subrufa, ostendet se homo sacerdoti.</seg>
          <seg type="verse" n="20">Qui cum viderit locum maculae humiliorem carne reliqua et pilos versos in candorem, contaminabit eum: plaga enim leprae orta est in ulcere.</seg>
          <seg type="verse" n="21">Quod si pilus coloris est pristini et cicatrix subobscura et vicina carne non est humilior, recludet eum septem diebus.</seg>
          <seg type="verse" n="22">Et, siquidem creverit, adiudicabit eum leprae;</seg>
          <seg type="verse" n="23">sin autem steterit in loco suo macula nec creverit, ulceris est cicatrix, et sacerdos eum mundum esse decernet.</seg>
          <seg type="verse" n="24">Vel si alicuius cutem ignis exusserit, et locus exustionis subrufam sive albam habuerit maculam,</seg>
          <seg type="verse" n="25">considerabit eam sacerdos; et ecce pilus versus est in alborem, et locus eius reliqua cute humilior, contaminabit eum, quia plaga leprae in cicatrice orta est.</seg>
          <seg type="verse" n="26">Quod si pilorum color non fuerit immutatus, nec humilior macula carne reliqua, et ipsa leprae species fuerit subobscura, recludet eum septem diebus.</seg>
          <seg type="verse" n="27">Et die septimo contemplabitur eum; si creverit in cute macula, contaminabit eum: plaga est leprae;</seg>
          <seg type="verse" n="28">sin autem in loco suo macula steterit non satis clara, tumor combustionis est, et idcirco mundabit eum, quia cicatrix est combusturae.</seg>
          <seg type="verse" n="29">Vir sive mulier, in cuius capite vel barba germinarit plaga, videbit eam sacerdos.</seg>
          <seg type="verse" n="30">Et, siquidem humilior fuerit locus carne reliqua, et capillus flavus solitoque subtilior, contaminabit eos, quia scabies est, lepra capitis vel barbae.</seg>
          <seg type="verse" n="31">Sin autem viderit plagam scabiei aequalem vicinae carni nec capillum nigrum in ea, recludet eos septem diebus.</seg>
          <seg type="verse" n="32">Et die septimo intuebitur plagam: si non creverit scabies, nec capillus flavus fuerit in ea, et locus plagae carni reliquae aequalis,</seg>
          <seg type="verse" n="33">radetur homo absque loco maculae, et includet eum sacerdos septem diebus aliis.</seg>
          <seg type="verse" n="34">Si die septimo visa fuerit stetisse plaga in loco suo nec humilior carne reliqua, mundabit eum sacerdos; lotisque vestibus mundus erit.</seg>
          <seg type="verse" n="35">Sin autem post emundationem rursus creverit scabies in cute,</seg>
          <seg type="verse" n="36">non quaeret amplius utrum capillus in flavum colorem sit commutatus, quia aperte immundus est.</seg>
          <seg type="verse" n="37">Porro si steterit macula, et capilli nigri fuerint, noverit hominem esse sanatum et confidenter eum pronuntiet mundum.</seg>
          <seg type="verse" n="38">Vir et mulier, in cuius cute maculae, maculae albae apparuerint,</seg>
          <seg type="verse" n="39">intuebitur eos sacerdos. Si deprehenderit subobscurum alborem lucere in cute, sciat impetiginem ortam esse in cute; mundus est.</seg>
          <seg type="verse" n="40">Vir, de cuius capite capilli fluunt, calvus ac mundus est;</seg>
          <seg type="verse" n="41">et, si a fronte ceciderint pili, recalvaster et mundus est.</seg>
          <seg type="verse" n="42">Sin autem in calvitio sive in recalvatione plaga alba vel subrufa fuerit exorta, lepra est capitis.</seg>
          <seg type="verse" n="43">Sacerdos eum videbit, et ecce tumor plagae subrufus secundum aspectum leprae cutis carnis.</seg>
          <seg type="verse" n="44">Vir maculatus est lepra, et sacerdos omnino decernet eum esse immundum; plaga est in capite eius.</seg>
          <seg type="verse" n="45">Leprosus hac plaga percussus habebit vestimenta dissuta, comam capitis excussam, barbam contectam; clamabit: "Immundus! Immundus!".</seg>
          <seg type="verse" n="46">Omni tempore, quo leprosus est immundus, immundus est et solus habitabit extra castra.</seg>
          <seg type="verse" n="47">Si in veste lanea sive linea lepra fuerit,</seg>
          <seg type="verse" n="48">in stamine sive subtemine lineo vel laneo aut in pelle vel quolibet ex pelle confecto,</seg>
          <seg type="verse" n="49">si macula pallida aut rufa fuerit, lepra reputabitur ostendeturque sacerdoti.</seg>
          <seg type="verse" n="50">Qui considerabit macula infectum et recludet septem diebus;</seg>
          <seg type="verse" n="51">et die septimo rursus aspiciens, si crevisse deprehenderit, lepra maligna est; pollutum iudicabit vestimentum et omne, in quo fuerit inventa,</seg>
          <seg type="verse" n="52">et idcirco comburetur flammis.</seg>
          <seg type="verse" n="53">Quod si eam viderit non crevisse,</seg>
          <seg type="verse" n="54">praecipiet, et lavabunt id, in quo plaga est; recludetque illud septem diebus aliis.</seg>
          <seg type="verse" n="55">Et cum viderit post lavationem faciem quidem pristinam non mutatam, nec tamen crevisse plagam, immunda est res, et igne combures eam, eo quod infusa sit plaga in superficie rei vel in parte aversa.</seg>
          <seg type="verse" n="56">Sin autem obscurior fuerit locus plagae, postquam res est lota, sacerdos abrumpet eum et a solido dividet.</seg>
          <seg type="verse" n="57">Quod si macula ultra apparuerit in his rebus, quae prius immaculata erant, lepra volatilis et vaga, igne combures illas.</seg>
          <seg type="verse" n="58">Quas vero laveris et a quibus cessaverit plaga, illas lavabis secundo, et mundae erunt.</seg>
          <seg type="verse" n="59">Ista est lex leprae vestimenti lanei et linei, staminis atque subteminis, omnisque supellectilis pelliceae, quomodo mundari debeat vel contaminari ".</seg>
        </div>
        <div type="chapter" n="14">
          <seg type="verse" n="1">Locutusque est Dominus ad Moysen dicens:</seg>
          <seg type="verse" n="2">" Hic est ri tus leprosi, quando mundandus est: adducetur ad sacerdotem,</seg>
          <seg type="verse" n="3">qui egressus e castris, cum invenerit lepram esse sanatam,</seg>
          <seg type="verse" n="4">praecipiet, ut sumant pro eo, qui purificatur, duas aves vivas, mundas et lignum cedrinum vermiculumque et hyssopum.</seg>
          <seg type="verse" n="5">Et unam ex avibus immolari iubebit in vase fictili super aquas viventes.</seg>
          <seg type="verse" n="6">Aliam autem vivam cum ligno cedrino et cocco et hyssopo tinguet in sanguine avis super aquas viventes immolatae,</seg>
          <seg type="verse" n="7">quo asperget illum, qui a lepra mundandus est, septies, ut iure purgetur; et dimittet avem vivam, ut in agrum avolet.</seg>
          <seg type="verse" n="8">Cumque laverit homo vestimenta sua, radet omnes pilos corporis, et lavabitur aqua; purificatusque ingredietur castra, ita dumtaxat ut maneat extra tabernaculum suum septem diebus.</seg>
          <seg type="verse" n="9">Et die septimo radet capillos capitis barbamque et supercilia ac totius corporis pilos et lavabit vestimenta carnemque suam aqua, et mundus erit.</seg>
          <seg type="verse" n="10">Die octavo assumet duos agnos immaculatos et ovem anniculam absque macula et tres decimas ephi similae in sacrificium, quae conspersa sit oleo, et log olei.</seg>
          <seg type="verse" n="11">Cumque sacerdos purificans hominem statuerit eum et haec omnia coram Domino in ostio tabernaculi conventus,</seg>
          <seg type="verse" n="12">tollet agnum unum et offeret eum in sacrificium pro delicto, oleique log et, elevatis ante Dominum omnibus,</seg>
          <seg type="verse" n="13">immolabit agnum, ubi immolari solet hostia pro peccato et holocaustum, id est in loco sancto. Sicut enim pro peccato ita et pro delicto ad sacerdotem pertinet sacrificium: sanctum sanctorum est.</seg>
          <seg type="verse" n="14">Assumensque sacerdos de sanguine hostiae pro delicto ponet super extremum auriculae dextrae eius, qui mundatur, et super pollices manus dextrae et pedis;</seg>
          <seg type="verse" n="15">et de olei log mittet in manum suam sinistram</seg>
          <seg type="verse" n="16">tinguetque digitum dextrum in eo et asperget septies coram Domino.</seg>
          <seg type="verse" n="17">Quod autem reliquum est olei in laeva manu, fundet super extremum auriculae dextrae eius, qui mundatur, et super pollices manus ac pedis dextri et super sanguinem sacrificii pro delicto</seg>
          <seg type="verse" n="18">et super caput eius, qui mundatur; expiabitque eum coram Domino</seg>
          <seg type="verse" n="19">et faciet sacrificium pro peccato. Tunc immolabit holocaustum</seg>
          <seg type="verse" n="20">et ponet illud in altari cum sacrificio similae, et homo rite mundabitur.</seg>
          <seg type="verse" n="21">Quod si pauper est, et non potest manus eius invenire, quae dicta sunt, assumet agnum pro delicto ad elationem, ut expiet eum sacerdos, decimamque partem similae conspersae oleo in sacrificium et olei log</seg>
          <seg type="verse" n="22">duosque turtures sive duos pullos columbae, quos manus eius invenire poterit, unum pro peccato et alterum in holocaustum.</seg>
          <seg type="verse" n="23">Offeretque ea die octavo purificationis suae sacerdoti ad ostium tabernaculi conventus coram Domino.</seg>
          <seg type="verse" n="24">Qui suscipiens agnum pro delicto et log olei levabit simul coram Domino;</seg>
          <seg type="verse" n="25">immolatoque agno pro delicto, de sanguine eius ponet super extremum auriculae dextrae illius, qui mundatur, et super pollices manus eius ac pedis dextri;</seg>
          <seg type="verse" n="26">olei vero partem mittet in manum suam sinistram.</seg>
          <seg type="verse" n="27">In quo tinguens digitum dextrae manus asperget septies coram Domino;</seg>
          <seg type="verse" n="28">tangetque extremum auriculae dextrae illius, qui mundatur, et pollices manus ac pedis dextri super locum sanguinis, qui effusus est pro delicto.</seg>
          <seg type="verse" n="29">Reliquam autem partem olei, quae est in sinistra manu, mittet super caput hominis, qui purificatur, in expiationem eius coram Domino;</seg>
          <seg type="verse" n="30">et turtures sive pullos columbae, quos manus illius invenerit, offeret,</seg>
          <seg type="verse" n="31">unum pro delicto et alterum in holocaustum cum sacrificio similae, et sic expiabit eum sacerdos coram Domino.</seg>
          <seg type="verse" n="32">Hoc est sacrificium leprosi, qui habere non potest omnia in emundationem sui ".</seg>
          <seg type="verse" n="33">Locutus est Dominus ad Moysen et Aaron dicens:</seg>
          <seg type="verse" n="34">" Cum ingressi fueritis terram Chanaan, quam ego dabo vobis in possessionem, si fuerit plaga leprae in aedibus terrae possessionis vestrae,</seg>
          <seg type="verse" n="35">ibit, cuius est domus, nuntians sacerdoti et dicet: "Quasi plaga videtur mihi esse in domo mea".</seg>
          <seg type="verse" n="36">At ille praecipiet, ut efferant universa de domo, priusquam ingrediatur eam, et videat plagam, ne immunda fiant omnia, quae in domo sunt. Intrabitque postea, ut consideret domum;</seg>
          <seg type="verse" n="37">et, cum viderit in parietibus illius quasi valliculas pallore sive rubore deformes et humiliores superficie reliqua,</seg>
          <seg type="verse" n="38">egredietur ostium domus et statim claudet eam septem diebus.</seg>
          <seg type="verse" n="39">Reversusque die septimo considerabit eam; si invenerit crevisse plagam,</seg>
          <seg type="verse" n="40">iubebit erui lapides, in quibus plaga est, et proici eos extra civitatem in loco immundo;</seg>
          <seg type="verse" n="41">domum autem ipsam radi intrinsecus per circuitum et spargi pulverem rasurae extra urbem in locum immundum</seg>
          <seg type="verse" n="42">lapidesque alios reponi pro his, qui ablati fuerint, et luto alio liniri domum.</seg>
          <seg type="verse" n="43">Sin autem plaga rursum effloruerit in domo, postquam eruti sunt lapides et pulvis erasus et alia terra lita,</seg>
          <seg type="verse" n="44">et ingressus sacerdos viderit crevisse plagam in domo: lepra est maligna et domus immunda.</seg>
          <seg type="verse" n="45">Quam statim destruent et lapides eius ac ligna atque universum pulverem domus proicient extra oppidum in loco immundo.</seg>
          <seg type="verse" n="46">Qui intraverit domum, quando clausa est, immundus erit usque ad vesperum;</seg>
          <seg type="verse" n="47">et, qui dormierit in ea vel comederit quippiam, lavabit vestimenta sua.</seg>
          <seg type="verse" n="48">Quod si introiens sacerdos viderit plagam non crevisse in domo, postquam denuo lita est, mundam eam esse decernet, reddita sanitate.</seg>
          <seg type="verse" n="49">Et in purificationem eius sumet duas aves lignumque cedrinum et vermiculum atque hyssopum</seg>
          <seg type="verse" n="50">et, immolata una avi in vase fictili super aquas vivas,</seg>
          <seg type="verse" n="51">tollet lignum cedrinum et hyssopum et coccum et avem vivam et intinguet omnia in sanguine avis immolatae atque in aquis viventibus et asperget domum septies;</seg>
          <seg type="verse" n="52">purificabitque eam tam in sanguine avis quam in aquis viventibus et in avi viva lignoque cedrino et hyssopo atque vermiculo;</seg>
          <seg type="verse" n="53">cumque dimiserit avem avolare extra urbem in agrum libere, expiabit domum, et erit munda.</seg>
          <seg type="verse" n="54">Ista est lex omnis leprae et scabiei,</seg>
          <seg type="verse" n="55">leprae vestium et domorum,</seg>
          <seg type="verse" n="56">tumoris et pustulae et lucentis maculae,</seg>
          <seg type="verse" n="57">ut possit sciri quo tempore immundum quid vel mundum sit ".</seg>
        </div>
        <div type="chapter" n="15">
          <seg type="verse" n="1">Locutus est Dominus ad Moysen et Aaron dicens:</seg>
          <seg type="verse" n="2">" Loquimini filiis Israel et dicite eis: Vir, si patitur fluxum seminis, immundus erit.</seg>
          <seg type="verse" n="3">Et tunc iudicabitur huic vitio subiacere: sive emiserit caro eius fluxum suum vel occluserit se a fluxu.</seg>
          <seg type="verse" n="4">Omne stratum, in quo iacuerit, immundum erit, et ubicumque sederit.</seg>
          <seg type="verse" n="5">Si quis hominum tetigerit lectum eius, lavabit vestimenta sua, et ipse lotus aqua immundus erit usque ad vesperum.</seg>
          <seg type="verse" n="6">Si sederit, ubi ille sederat, et ipse lavabit vestimenta sua et lotus aqua immundus erit usque ad vesperum.</seg>
          <seg type="verse" n="7">Qui tetigerit carnem eius, lavabit vestimenta sua et ipse lotus aqua immundus erit usque ad vesperum.</seg>
          <seg type="verse" n="8">Si salivam huiuscemodi homo iecerit super eum, qui mundus est, hic lavabit vestem suam et lotus aqua immundus erit usque ad vesperum.</seg>
          <seg type="verse" n="9">Sagma, super quo sederit, immundum erit;</seg>
          <seg type="verse" n="10">et quicumque tetigerit omne, quod sub eo fuerit, qui fluxum seminis patitur, pollutus erit usque ad vesperum. Qui portaverit horum aliquid, lavabit vestem suam et ipse lotus aqua immundus erit usque ad vesperum.</seg>
          <seg type="verse" n="11">Omnis, quem tetigerit, qui fluxum patitur, non lotis ante manibus, lavabit vestimenta sua et lotus aqua immundus erit usque ad vesperum.</seg>
          <seg type="verse" n="12">Vas fictile, quod tetigerit, confringetur; vas autem ligneum lavabitur aqua.</seg>
          <seg type="verse" n="13">Si sanatus fuerit, qui huiuscemodi sustinet passionem, numerabit septem dies ad emundationem sui et, lotis vestibus ac toto corpore in aquis viventibus, erit mundus.</seg>
          <seg type="verse" n="14">Die autem octavo sumet duos turtures aut duos pullos columbae et veniet in conspectu Domini ad ostium tabernaculi conventus dabitque eos sacerdoti.</seg>
          <seg type="verse" n="15">Qui faciet unum in sacrificium pro peccato et alterum in holocaustum; expiabitque eum coram Domino et emundabitur a fluxu seminis sui.</seg>
          <seg type="verse" n="16">Vir, de quo egreditur semen, lavabit aqua omne corpus suum et immundus erit usque ad vesperum.</seg>
          <seg type="verse" n="17">Vestem et pellem, super quam fuerit semen effusum, lavabitur aqua et immunda erit usque ad vesperum.</seg>
          <seg type="verse" n="18">Si cum muliere coierit vir, lavabunt se aqua et immundi erunt usque ad vesperum.</seg>
          <seg type="verse" n="19">Mulier, quae redeunte mense patitur fluxum sanguinis, septem diebus separabitur. Omnis, qui tetigerit eam, immundus erit usque ad vesperum;</seg>
          <seg type="verse" n="20">et in quo iacuerit vel sederit diebus separationis suae, polluetur.</seg>
          <seg type="verse" n="21">Qui tetigerit lectum eius, lavabit vestimenta sua et ipse lotus aqua immundus erit usque ad vesperum.</seg>
          <seg type="verse" n="22">Omne vas, super quo illa sederit, quisquis attigerit, lavabit vestimenta sua et ipse lotus aqua pollutus erit usque ad vesperum.</seg>
          <seg type="verse" n="23">Et quicumque tetigerit omne, quod fuerit super lectum vel supellectilem, in qua illa sederit, immundus erit usque ad vesperum.</seg>
          <seg type="verse" n="24">Si coierit cum ea vir tempore sanguinis menstrualis, immundus erit septem diebus, et omne stratum, in quo dormierit, polluetur.</seg>
          <seg type="verse" n="25">Mulier, quae patitur multis diebus fluxum sanguinis non in tempore menstruali vel quae post menstruum sanguinem fluere non cessat, quamdiu huic subiacet passioni, immunda erit quasi sit in tempore menstruo.</seg>
          <seg type="verse" n="26">Omne stratum, in quo dormierit, et vas, in quo sederit, pollutum erit.</seg>
          <seg type="verse" n="27">Quicumque tetigerit ea, polluetur; lavabit vestimenta sua et ipse lotus aqua immundus erit usque ad vesperum.</seg>
          <seg type="verse" n="28">Si steterit sanguis et fluere cessarit, numerabit septem dies et deinde munda erit.</seg>
          <seg type="verse" n="29">Et octavo die assumet pro se duos turtures vel duos pullos columbae afferetque sacerdoti ad ostium tabernaculi conventus.</seg>
          <seg type="verse" n="30">Qui unum faciet in sacrificium pro peccato et alterum in holocaustum; expiabitque eam coram Domino a fluxu immunditiae eius.</seg>
          <seg type="verse" n="31">Docebitis ergo filios Israel, ut caveant immunditiam, ne moriantur in sordibus suis, cum polluerint habitaculum meum, quod est inter eos.</seg>
          <seg type="verse" n="32">Ista est lex eius, qui patitur fluxum seminis et de quo egreditur semen et polluitur,</seg>
          <seg type="verse" n="33">et quae menstruis temporibus separatur vel quae iugi fluit sanguine, et hominis, qui dormierit cum immunda ".</seg>
        </div>
        <div type="chapter" n="16">
          <seg type="verse" n="1">Locutusque est Dominus ad Moysen post mortem duum filiorum Aaron, quando appropinquantes in conspectum Domini interfecti sunt,</seg>
          <seg type="verse" n="2">et praecepit ei dicens: " Loquere ad Aaron fratrem tuum, ne omni tempore ingrediatur sanctuarium, quod est intra velum coram propitiatorio, quo tegitur arca, ut non moriatur, quia in nube apparebo super propitiatorium;</seg>
          <seg type="verse" n="3">sed hoc modo ingrediatur: vitulum offeret pro peccato et arietem in holocaustum;</seg>
          <seg type="verse" n="4">subucula linea sancta vestietur, feminalibus lineis verecunda celabit, accingetur zona linea, cidarim lineam imponet capiti. Haec enim vestimenta sunt sancta, quibus cunctis, cum lotus fuerit, induetur.</seg>
          <seg type="verse" n="5">Suscipietque a coetu filiorum Israel duos hircos in sacrificium pro peccato et unum arietem in holocaustum.</seg>
          <seg type="verse" n="6">Cumque obtulerit vitulum in sacrificium suum pro peccato et expiaverit se et domum suam,</seg>
          <seg type="verse" n="7">duos hircos stare faciet coram Domino in ostio tabernaculi conventus,</seg>
          <seg type="verse" n="8">mittens super utrumque sortem, unam Domino et alteram Azazel.</seg>
          <seg type="verse" n="9">Cuius sors exierit Domino, offeret illum pro peccato;</seg>
          <seg type="verse" n="10">cuius autem in Azazel, statuet eum vivum coram Domino in expiationem, ut emittat illum ad Azazel in solitudinem.</seg>
          <seg type="verse" n="11">Afferet ergo Aaron vitulum pro peccato et expians se et domum suam immolabit eum;</seg>
          <seg type="verse" n="12">assumptoque turibulo, quod de prunis altaris coram Domino impleverit, et hauriens manu compositum thymiama in incensum ultra velum intrabit in sancta,</seg>
          <seg type="verse" n="13">ut, positis super ignem aromatibus coram Domino, nebula eorum et vapor operiat propitiatorium, quod est super testimonium, et non moriatur.</seg>
          <seg type="verse" n="14">Tollet quoque de sanguine vituli et asperget digito septies contra frontem propitiatorii.</seg>
          <seg type="verse" n="15">Cumque mactaverit hircum pro peccato populi, inferet sanguinem eius intra velum, sicut praeceptum est de sanguine vituli, ut aspergat e regione propitiatorii</seg>
          <seg type="verse" n="16">et expiet sanctuarium ab immunditiis filiorum Israel et a praevaricationibus eorum cunctisque peccatis. Iuxta hunc ritum faciet tabernaculo conventus, quod fixum est inter eos in medio sordium habitationis eorum.</seg>
          <seg type="verse" n="17">Nullus hominum sit in tabernaculo conventus, quando pontifex ingreditur sanctuarium, ut expiet se et domum suam et universam congregationem Israel, donec egrediatur.</seg>
          <seg type="verse" n="18">Cum autem exierit ad altare, quod coram Domino est, expiabit illud et sumptum sanguinem vituli atque hirci fundet super cornua eius per gyrum;</seg>
          <seg type="verse" n="19">aspergensque de sanguine digito septies mundabit sanctificabitque illud ab immunditiis filiorum Israel.</seg>
          <seg type="verse" n="20">Et postquam compleverit expiationem sanctuarii et tabernaculi conventus et altaris, tunc afferat hircum viventem;</seg>
          <seg type="verse" n="21">et, posita utraque manu super caput eius, confiteatur Aaron super eum omnes iniquitates filiorum Israel et universa delicta atque peccata eorum; quae ponens super caput eius emittet illum per hominem paratum in desertum.</seg>
          <seg type="verse" n="22">Cumque portaverit hircus super se omnes iniquitates eorum in terram solitariam et dimissus fuerit in desertum,</seg>
          <seg type="verse" n="23">ingredietur Aaron in tabernaculum conventus; et, depositis vestibus lineis, quibus prius indutus erat, cum intraret sanctuarium, relictisque ibi,</seg>
          <seg type="verse" n="24">lavabit carnem suam aqua in loco sancto indueturque vestimentis suis. Et postquam egressus obtulerit holocaustum suum ac plebis, expiabit se et populum;</seg>
          <seg type="verse" n="25">et adipem sacrificii pro peccato adolebit super altare.</seg>
          <seg type="verse" n="26">Ille vero, qui dimiserit caprum emissarium ad Azazel, lavabit vestimenta sua et corpus aqua et postea ingredietur in castra.</seg>
          <seg type="verse" n="27">Vitulum autem et hircum, qui pro peccato fuerant immolati, et quorum sanguis illatus est, ut in sanctuario expiatio compleretur, asportabunt foras castra et comburent igni tam pelles quam carnes eorum et fimum;</seg>
          <seg type="verse" n="28">et quicumque combusserit ea, lavabit vestimenta sua et carnem aqua et postea ingredietur in castra.</seg>
          <seg type="verse" n="29">Eritque hoc vobis legitimum sempiternum: mense septimo, decima die mensis affligetis animas vestras nullumque facietis opus sive indigena sive advena, qui peregrinatur inter vos.</seg>
          <seg type="verse" n="30">In hac die expiatio erit vestri atque mundatio; ab omnibus peccatis vestris coram Domino mundabimini.</seg>
          <seg type="verse" n="31">Sabbatum requietionis est vobis, et affligetis animas vestras religione perpetua.</seg>
          <seg type="verse" n="32">Expiabit autem sacerdos, qui unctus fuerit, et cuius initiatae manus, ut sacerdotio fungatur pro patre suo; indueturque vestimentis lineis, vestibus sanctis,</seg>
          <seg type="verse" n="33">et expiabit sanctuarium sanctissimum et tabernaculum conventus atque altare, sacerdotes quoque et universum populum congregationis.</seg>
          <seg type="verse" n="34">Eritque hoc vobis legitimum sempiternum, ut expietis filios Israel a cunctis peccatis eorum semel in anno ".Fecit igitur, sicut praeceperat Dominus Moysi.</seg>
        </div>
        <div type="chapter" n="17">
          <seg type="verse" n="1">Et locutus est Dominus ad Moysen dicens:</seg>
          <seg type="verse" n="2">" Loquere Aaron et filiis eius et cunctis filiis Israel et dices ad eos: Iste est sermo, quem mandavit Dominus dicens:</seg>
          <seg type="verse" n="3">Homo quilibet de domo Israel, si occiderit bovem aut ovem sive capram in castris vel extra castra</seg>
          <seg type="verse" n="4">et non attulerit ad ostium tabernaculi conventus in oblationem Domino coram habitaculo Domini, sanguinis reus erit; sanguinem fudit et peribit de medio populi sui.</seg>
          <seg type="verse" n="5">Ideo offerre debent sacerdoti filii Israel hostias suas, quas occidunt in agro, ut afferant Domino ante ostium tabernaculi conventus et immolent eas hostias pacificas Domino.</seg>
          <seg type="verse" n="6">Fundetque sacerdos sanguinem super altare Domini ad ostium tabernaculi conventus et adolebit adipem in odorem suavitatis Domino;</seg>
          <seg type="verse" n="7">et nequaquam ultra immolabunt hostias suas daemonibus, cum quibus fornicati sunt: legitimum sempiternum erit hoc illis et posteris eorum ".</seg>
          <seg type="verse" n="8">Et ad ipsos dices: " Homo de domo Israel et de advenis, qui peregrinantur apud vos, qui obtulerit holocaustum sive sacrificium</seg>
          <seg type="verse" n="9">et ad ostium tabernaculi conventus non adduxerit victimam, ut offeratur Domino, interibit de populo suo.</seg>
          <seg type="verse" n="10">Homo quilibet de domo Israel et de advenis, qui peregrinantur inter eos, si comederit sanguinem, confirmabo faciem meam contra talem animam et disperdam eam de populo suo.</seg>
          <seg type="verse" n="11">Quia anima carnis in sanguine est, et ego dedi illum vobis, ut super altare in eo expietis pro animabus vestris, quia sanguis ipse per animam expiat.</seg>
          <seg type="verse" n="12">Idcirco dixi filiis Israel: Omnis anima ex vobis non comedet sanguinem, nec ex advenis, qui peregrinantur inter vos.</seg>
          <seg type="verse" n="13">Homo quicumque de filiis Israel et de advenis, qui peregrinantur apud vos, si venatione ceperit feram vel avem, quibus vesci licitum est, fundat sanguinem eius et operiat illum terra.</seg>
          <seg type="verse" n="14">Anima enim omnis carnis, sanguis est anima eius, unde dixi filiis Israel: Sanguinem universae carnis non comedetis, quia anima omnis carnis sanguis eius est; et, quicumque comederit illum, interibit.</seg>
          <seg type="verse" n="15">Anima, quae comederit morticinum vel captum a bestia, tam de indigenis quam de advenis, lavabit vestes suas et semetipsum aqua, et contaminatus erit usque ad vesperum; et hoc ordine mundus fiet.</seg>
          <seg type="verse" n="16">Quod si non laverit vestimenta sua nec corpus, portabit iniquitatem suam ".</seg>
        </div>
        <div type="chapter" n="18">
          <seg type="verse" n="1">Locutus est Dominus ad Moysen dicens:</seg>
          <seg type="verse" n="2">" Loquere fi liis Israel et dices ad eos: Ego Dominus Deus vester.</seg>
          <seg type="verse" n="3">Iuxta consuetudinem terrae Aegypti, in qua habitastis, non facietis; et iuxta morem regionis Chanaan, ad quam ego introducturus sum vos, non agetis nec in legitimis eorum ambulabitis.</seg>
          <seg type="verse" n="4">Facietis iudicia mea et praecepta mea servabitis et ambulabitis in eis. Ego Dominus Deus vester.</seg>
          <seg type="verse" n="5">Custodite leges meas atque iudicia; quae faciens homo vivet in eis. Ego Dominus.</seg>
          <seg type="verse" n="6">Omnis homo ad consanguineum suum non accedet, ut revelet turpitudinem eius. Ego Dominus.</seg>
          <seg type="verse" n="7">Turpitudinem patris et turpitudinem matris tuae non discooperies: mater tua est, non revelabis turpitudinem eius.</seg>
          <seg type="verse" n="8">Turpitudinem uxoris patris tui non discooperies, turpitudo enim patris tui est.</seg>
          <seg type="verse" n="9">Turpitudinem sororis tuae ex patre sive ex matre, quae domi vel foris genita est, non revelabis.</seg>
          <seg type="verse" n="10">Turpitudinem filiae filii tui vel neptis ex filia non revelabis, quia turpitudo tua est.</seg>
          <seg type="verse" n="11">Turpitudinem filiae uxoris patris tui, quam peperit patri tuo et est soror tua, non revelabis.</seg>
          <seg type="verse" n="12">Turpitudinem sororis patris tui non discooperies, quia caro est patris tui.</seg>
          <seg type="verse" n="13">Turpitudinem sororis matris tuae non revelabis, eo quod caro sit matris tuae.</seg>
          <seg type="verse" n="14">Turpitudinem patrui tui non revelabis nec accedes ad uxorem eius, quae tibi affinitate coniungitur.</seg>
          <seg type="verse" n="15">Turpitudinem nurus tuae non revelabis, quia uxor filii tui est, nec discooperies ignominiam eius.</seg>
          <seg type="verse" n="16">Turpitudinem uxoris fratris tui non revelabis, quia turpitudo fratris tui est.</seg>
          <seg type="verse" n="17">Turpitudinem mulieris et filiae eius non revelabis. Filiam filii eius et filiam filiae illius non sumes, ut reveles ignominiam eius, quia caro illius sunt: nefas est.</seg>
          <seg type="verse" n="18">Sororem uxoris tuae aemulam illius non accipies nec revelabis turpitudinem eius, adhuc illa vivente.</seg>
          <seg type="verse" n="19">Ad mulierem, quae patitur menstrua, non accedes nec revelabis foeditatem eius.</seg>
          <seg type="verse" n="20">Cum uxore proximi tui non coibis nec seminis commixtione maculaberis.</seg>
          <seg type="verse" n="21">De semine tuo non dabis, ut consecretur idolo Moloch, nec pollues nomen Dei tui. Ego Dominus.</seg>
          <seg type="verse" n="22">Cum masculo non commisceberis coitu femineo: abominatio est.</seg>
          <seg type="verse" n="23">Cum omni pecore non coibis nec maculaberis cum eo. Mulier non succumbet iumento nec miscebitur ei, quia scelus est.</seg>
          <seg type="verse" n="24">Ne polluamini in omnibus his, quibus contaminatae sunt universae gentes, quas ego eiciam ante conspectum vestrum</seg>
          <seg type="verse" n="25">et quibus polluta est terra, cuius ego scelera visitavi, et evomuit habitatores suos.</seg>
          <seg type="verse" n="26">Vos autem custodite legitima mea atque iudicia et non faciatis ex omnibus abominationibus istis tam indigena quam colonus, qui peregrinatur apud vos.</seg>
          <seg type="verse" n="27">Omnes enim execrationes istas fecerunt accolae terrae, qui fuerunt ante vos, et polluerunt eam.</seg>
          <seg type="verse" n="28">Cavete ergo, ne et vos similiter evomat, cum pollueritis eam, sicut evomuit gentem, quae fuit ante vos.</seg>
          <seg type="verse" n="29">Omnis enim anima, quae fecerit de abominationibus his quippiam, peribit de medio populi sui.</seg>
          <seg type="verse" n="30">Custodite mandata mea. Nolite facere legitima abominabilia, quae fecerunt hi, qui fuerunt ante vos, et ne polluamini in eis. Ego Dominus Deus vester ".</seg>
        </div>
        <div type="chapter" n="19">
          <seg type="verse" n="1">Locutus est Dominus ad Moysen dicens:</seg>
          <seg type="verse" n="2">" Loquere ad omnem coetum filiorum Israel et dices ad eos: Sancti estote, quia sanctus sum ego, Dominus Deus vester.</seg>
          <seg type="verse" n="3">Unusquisque matrem et patrem suum timeat. Sabbata mea custodite. Ego Dominus Deus vester.</seg>
          <seg type="verse" n="4">Nolite converti ad idola nec deos conflatiles faciatis vobis. Ego Dominus Deus vester.</seg>
          <seg type="verse" n="5">Si immolaveritis hostiam pacificorum Domino, immolabitis eam ita ut sit vobis placabilis.</seg>
          <seg type="verse" n="6">Eo die, quo fuerit immolata, comedetur et die altero; quidquid autem residuum fuerit in diem tertium, igne comburetur.</seg>
          <seg type="verse" n="7">Si quid post biduum comestum fuerit, profanum erit neque acceptabile.</seg>
          <seg type="verse" n="8">Qui manducaverit illud, portabit iniquitatem suam, quia sanctum Domini polluit, et peribit anima illa de populo suo.</seg>
          <seg type="verse" n="9">Cum messueris segetes terrae tuae, non tondebis usque ad marginem agri tui nec remanentes spicas colliges.</seg>
          <seg type="verse" n="10">Neque in vinea tua racemos et grana decidentia congregabis, sed pauperibus et peregrinis carpenda dimittes. Ego Dominus Deus vester.</seg>
          <seg type="verse" n="11">Non facietis furtum. Non mentiemini, nec decipiet unusquisque proximum suum.</seg>
          <seg type="verse" n="12">Non periurabis in nomine meo nec pollues nomen Dei tui. Ego Dominus.</seg>
          <seg type="verse" n="13">Non facies calumniam proximo tuo nec spoliabis eum. Non morabitur merces mercennarii apud te usque mane.</seg>
          <seg type="verse" n="14">Non maledices surdo nec coram caeco pones offendiculum; sed timebis Deum tuum. Ego Dominus.</seg>
          <seg type="verse" n="15">Non facietis, quod iniquum est in iudicio. Non consideres personam pauperis nec honores vultum potentis. Iuste iudica proximo tuo.</seg>
          <seg type="verse" n="16">Non eris criminator et susurro in populo tuo. Non stabis contra sanguinem proximi tui. Ego Dominus.</seg>
          <seg type="verse" n="17">Ne oderis fratrem tuum in corde tuo; argue eum, ne habeas super illo peccatum.</seg>
          <seg type="verse" n="18">Non quaeres ultionem nec irasceris civibus tuis. Diliges proximum tuum sicut teipsum. Ego Dominus.</seg>
          <seg type="verse" n="19">Leges meas custodite.Iumenta tua non facies coire cum alterius generis animantibus. Agrum tuum non seres diverso semine. Veste, quae ex duobus texta est, non indueris.</seg>
          <seg type="verse" n="20">Homo, si dormierit cum muliere coitu seminis, quae sit ancilla destinata viro et tamen pretio non redempta nec libertate donata, vapulabunt ambo et non morientur, quia non fuit libera.</seg>
          <seg type="verse" n="21">Et in sacrificium suum pro delicto offeret Domino ad ostium tabernaculi conventus arietem;</seg>
          <seg type="verse" n="22">expiabitque eum sacerdos ariete a peccato eius coram Domino, et dimittetur ei peccatum, quod peccavit.</seg>
          <seg type="verse" n="23">Quando ingressi fueritis terram et plantaveritis omnimoda ligna pomifera, non auferetis praeputia eorum, id est poma, quae germinant; tribus annis erunt vobis immunda ut praeputia, nec edetis ex eis.</seg>
          <seg type="verse" n="24">Quarto anno omnis fructus eorum sanctificabitur laudabilis Domino.</seg>
          <seg type="verse" n="25">Quinto autem anno comedetis fructus eorum, ut augeatur vobis proventus eorum. Ego Dominus Deus vester.</seg>
          <seg type="verse" n="26">Non comedetis cum sanguine.Non augurabimini nec observabitis omina.</seg>
          <seg type="verse" n="27">Neque in rotundum attondebitis marginem comae nec truncabis barbam.</seg>
          <seg type="verse" n="28">Et super mortuo non incidetis carnem vestram neque figuras aliquas in cute incidetis vobis. Ego Dominus.</seg>
          <seg type="verse" n="29">Ne polluas et prostituas filiam tuam, ne contaminetur terra et impleatur piaculo.</seg>
          <seg type="verse" n="30">Sabbata mea custodite et sanctuarium meum metuite. Ego Dominus.</seg>
          <seg type="verse" n="31">Non declinetis ad pythones nec ab hariolis aliquid sciscitemini, ut polluamini per eos. Ego Dominus Deus vester.</seg>
          <seg type="verse" n="32">Coram cano capite consurge et honora personam senis; et time Deum tuum. Ego Dominus.</seg>
          <seg type="verse" n="33">Si habitaverit tecum advena in terra vestra, non opprimetis eum;</seg>
          <seg type="verse" n="34">sed sit inter vos quasi indigena, et diliges eum sicut teipsum: fuistis enim et vos advenae in terra Aegypti. Ego Dominus Deus vester.</seg>
          <seg type="verse" n="35">Nolite facere iniquum aliquid in iudicio, in regula, in pondere, in mensura.</seg>
          <seg type="verse" n="36">Statera iusta, aequa pondera, iustum ephi aequumque hin sint vobis. Ego Dominus Deus vester, qui eduxi vos de terra Aegypti.</seg>
          <seg type="verse" n="37">Custodite omnia praecepta mea et universa iudicia et facite ea. Ego Dominus ".</seg>
        </div>
        <div type="chapter" n="20">
          <seg type="verse" n="1">Locutusque est Dominus ad Moysen dicens:</seg>
          <seg type="verse" n="2">" Haec lo queris filiis Israel: Homo de filiis Israel et de advenis, qui habitant in Israel, si dederit de semine suo idolo Moloch, morte moriatur: populus terrae lapidabit eum.</seg>
          <seg type="verse" n="3">Et ego ponam faciem meam contra illum; succidamque eum de medio populi sui, eo quod dederit de semine suo Moloch et contaminaverit sanctuarium meum ac polluerit nomen sanctum meum.</seg>
          <seg type="verse" n="4">Quod si clauserit populus terrae oculos suos, ne videat hominem illum, qui dederit de semine suo Moloch, nec voluerit eum occidere,</seg>
          <seg type="verse" n="5">ponam ego faciem meam super hominem illum et cognationem eius succidamque et ipsum et omnes, qui consenserunt ei, ut fornicarentur cum Moloch, de medio populi sui.</seg>
          <seg type="verse" n="6">Anima, quae declinaverit ad pythones et hariolos et fornicata fuerit cum eis, ponam faciem meam contra eam et interficiam illam de medio populi sui.</seg>
          <seg type="verse" n="7">Sanctificamini et estote sancti, quia ego Dominus Deus vester.</seg>
          <seg type="verse" n="8">Custodite praecepta mea et facite ea. Ego Dominus, qui sanctifico vos.</seg>
          <seg type="verse" n="9">Qui maledixerit patri suo et matri, morte moriatur; qui patri matrique maledixit, sanguis eius sit super eum.</seg>
          <seg type="verse" n="10">Si moechatus quis fuerit cum uxore alterius et adulterium perpetrarit cum coniuge proximi sui, morte moriantur et moechus et adultera.</seg>
          <seg type="verse" n="11">Qui dormierit cum noverca sua et revelaverit ignominiam patris sui, morte moriantur ambo: sanguis eorum sit super eos.</seg>
          <seg type="verse" n="12">Si quis dormierit cum nuru sua, uterque moriatur, quia scelus operati sunt: sanguis eorum sit super eos.</seg>
          <seg type="verse" n="13">Qui dormierit cum masculo coitu femineo, uterque operatus est nefas, morte moriantur: sit sanguis eorum super eos.</seg>
          <seg type="verse" n="14">Qui supra uxorem filiam duxerit matrem eius, scelus operatus est: vivus ardebit cum eis, nec permanebit tantum nefas in medio vestri.</seg>
          <seg type="verse" n="15">Qui cum iumento et pecore coierit, morte moriatur; pecus quoque occidite.</seg>
          <seg type="verse" n="16">Mulier, quae succubuerit cuilibet iumento, simul interficies illam cum eo, morte moriantur: sanguis eorum sit super eos.</seg>
          <seg type="verse" n="17">Qui acceperit sororem suam filiam patris sui vel filiam matris suae et viderit turpitudinem eius, illaque conspexerit fratris ignominiam, nefaria res est; occidentur in conspectu populi sui, eo quod turpitudinem sororis suae revelaverit, portabit iniquitatem suam.</seg>
          <seg type="verse" n="18">Qui coierit cum muliere in fluxu menstruo et revelaverit turpitudinem eius ­ fontem eius nudavit, ipsaque aperuit fontem sanguinis sui ­ interficientur ambo de medio populi sui.</seg>
          <seg type="verse" n="19">Turpitudinem materterae et amitae tuae non discooperies; qui hoc fecerit, ignominiam carnis suae nudavit; portabunt ambo iniquitatem suam.</seg>
          <seg type="verse" n="20">Qui coierit cum uxore patrui vel avunculi sui et revelaverit ignominiam cognationis suae, portabunt ambo peccatum suum: absque liberis morientur.</seg>
          <seg type="verse" n="21">Qui duxerit uxorem fratris sui, immunditia est, turpitudinem fratris sui revelavit: absque liberis erunt.</seg>
          <seg type="verse" n="22">Custodite omnes leges meas atque omnia iudicia et facite ea, ne et vos evomat terra, quam intraturi estis et habitaturi.</seg>
          <seg type="verse" n="23">Nolite ambulare in legitimis nationum, quas ego expulsurus sum ante vos. Omnia enim haec fecerunt, et abominatus sum eas</seg>
          <seg type="verse" n="24">locutusque sum vobis: Vos possidebitis terram eorum, et ego dabo eam vobis in hereditatem, terram fluentem lacte et melle. Ego Dominus Deus vester, qui separavi vos a ceteris populis.</seg>
          <seg type="verse" n="25">Separate ergo et vos iumentum mundum ab immundo et avem immundam a munda, ne polluatis animas vestras in pecore et in avibus et cunctis, quae moventur in terra, et quae vobis separavi tamquam immunda.</seg>
          <seg type="verse" n="26">Eritis mihi sancti, quia sanctus sum ego Dominus et separavi vos a ceteris populis, ut essetis mei.</seg>
          <seg type="verse" n="27">Vir sive mulier, in quibus pythonicus vel divinationis fuerit spiritus, morte moriantur; lapidibus obruent eos: sanguis eorum sit super illos ".</seg>
        </div>
        <div type="chapter" n="21">
          <seg type="verse" n="1">Dixit quoque Dominus ad Moysen: " Loquere ad sacer dotes filios Aaron et dices eis: Ne contaminetur sacerdos in mortibus civium suorum,</seg>
          <seg type="verse" n="2">nisi tantum in consanguineis propinquis, id est super matre et patre et filio ac filia, fratre quoque</seg>
          <seg type="verse" n="3">et sorore virgine propinqua, quae non est nupta viro; in ipsa contaminabitur.</seg>
          <seg type="verse" n="4">Non contaminabitur ut maritus in cognatis suis, ne profanetur.</seg>
          <seg type="verse" n="5">Non radent caput nec barbam neque in carne sua facient incisuras.</seg>
          <seg type="verse" n="6">Sancti erunt Deo suo et non polluent nomen eius: incensa enim Domini et panem Dei sui offerunt et ideo sancti erunt.</seg>
          <seg type="verse" n="7">Scortum et oppressam non ducent uxorem nec eam, quae repudiata est a marito, quia consecratus est Deo suo.</seg>
          <seg type="verse" n="8">Et sanctificabis eum, quia panem Dei sui offert. Sit ergo sanctus tibi, quia ego sanctus sum, Dominus, qui sanctifico vos.</seg>
          <seg type="verse" n="9">Sacerdotis filia, si profanaverit se stupro, profanat nomen patris sui; flammis exuretur.</seg>
          <seg type="verse" n="10">Sacerdos maximus inter fratres suos, super cuius caput fusum est unctionis oleum, et cuius manus in sacerdotio consecratae sunt, vestitusque est sanctis vestibus, comam suam non excutiet, vestimenta non scindet</seg>
          <seg type="verse" n="11">et ad omnem mortuum non ingredietur omnino; super patre quoque suo et matre non contaminabitur.</seg>
          <seg type="verse" n="12">Nec egredietur de sanctuario, ne polluat sanctuarium Domini, quia consecratus est oleo unctionis Dei sui. Ego Dominus.</seg>
          <seg type="verse" n="13">Virginem ducet uxorem;</seg>
          <seg type="verse" n="14">viduam et repudiatam et oppressam atque meretricem non accipiet, sed virginem de cognatis suis ducet uxorem.</seg>
          <seg type="verse" n="15">Ne profanet stirpem suam inter cognatos suos, quia ego Dominus, qui sanctifico eum ".</seg>
          <seg type="verse" n="16">Locutusque est Dominus ad Moysen dicens:</seg>
          <seg type="verse" n="17">" Loquere ad Aaron: Homo de semine tuo in generationibus suis, qui habuerit maculam, non accedet, ut offerat panem Dei sui;</seg>
          <seg type="verse" n="18">quia quicumque habuerit maculam, non accedet: si caecus fuerit vel claudus, si mutilo naso vel deformis,</seg>
          <seg type="verse" n="19">si fracto pede vel manu,</seg>
          <seg type="verse" n="20">si gibbus, si pusillus, si albuginem habens in oculo, si iugem scabiem, si impetiginem in corpore vel contritos testiculos.</seg>
          <seg type="verse" n="21">Omnis, qui habuerit maculam de semine Aaron sacerdotis, non accedet offerre incensa Domini nec panem Dei sui.</seg>
          <seg type="verse" n="22">Vescetur tamen pane Dei sui de sanctissimis et de sanctis.</seg>
          <seg type="verse" n="23">Sed ad velum non ingrediatur nec accedat ad altare, quia maculam habet et contaminare non debet sanctuaria mea, quia ego Dominus, qui sanctifico ea ".</seg>
          <seg type="verse" n="24">Locutus est ergo Moyses ad Aaron et filios eius et ad omnem Israel.</seg>
        </div>
        <div type="chapter" n="22">
          <seg type="verse" n="1">Locutus quoque est Dominus ad Moysen dicens:</seg>
          <seg type="verse" n="2">" Loquere ad Aaron et ad filios eius, ut caveant ab his, quae consecrata sunt filiorum Israel, et non contaminent nomen sanctum meum, quae ipsi offerunt mihi. Ego Dominus.</seg>
          <seg type="verse" n="3">Dic ad eos pro posteris vestris: Omnis homo, qui accesserit de omni stirpe vestra ad sancta, quae consecraverunt filii Israel Domino, in immunditia sua, peribit coram me. Ego Dominus.</seg>
          <seg type="verse" n="4">Homo de semine Aaron, qui fuerit leprosus aut patiens fluxum, non vescetur de his, quae sanctificata sunt, donec sanetur. Qui tetigerit omne, quod immundum est ex mor tuo, vel vir, ex quo egreditur semen,</seg>
          <seg type="verse" n="5">et qui tangit reptile, quo polluitur, vel hominem, quo polluitur qualibet immunditia illius,</seg>
          <seg type="verse" n="6">immundus erit usque ad vesperum et non vescetur his, quae sanctificata sunt; sed cum laverit carnem suam aqua,</seg>
          <seg type="verse" n="7">et occubuerit sol, tunc mundatus vescetur de sanctificatis, quia cibus illius est.</seg>
          <seg type="verse" n="8">Morticinum et dilaceratum a bestia non comedent, nec polluentur in eis. Ego Dominus.</seg>
          <seg type="verse" n="9">Custodient praeceptum meum, ut non habeant super illo peccatum et propterea moriantur, cum polluerint illud; ego Dominus, qui sanctifico eos.</seg>
          <seg type="verse" n="10">Omnis alienigena non comedet de sanctificatis, inquilinus sacerdotis et mercennarius non vescentur ex eis.</seg>
          <seg type="verse" n="11">Quem autem sacerdos emerit, et qui vernaculus domus eius fuerit, hi comedent ex eis.</seg>
          <seg type="verse" n="12">Si filia sacerdotis cuilibet ex populo nupta fuerit, de muneribus, quae sanctificata sunt, non vescetur;</seg>
          <seg type="verse" n="13">sin autem vidua vel repudiata et absque liberis reversa fuerit ad domum patris sui, sicut puella consueverat, aletur cibo patris sui. Omnis alienigena comedendi ex eo non habet potestatem.</seg>
          <seg type="verse" n="14">Qui comederit de sanctificatis per ignorantiam, addet quintam partem cum eo, quod comedit, et dabit sacerdoti sanctificatum.</seg>
          <seg type="verse" n="15">Nec contaminabunt sanctificata filiorum Israel, quae tamquam munus offerunt Domino,</seg>
          <seg type="verse" n="16">ne inducant super eos iniquitatem delicti, cum illi sanctificata sua comederint. Ego Dominus, qui sanctifico ".</seg>
          <seg type="verse" n="17">Locutus est Dominus ad Moysen dicens:</seg>
          <seg type="verse" n="18">" Loquere ad Aaron et filios eius et ad omnes filios Israel dicesque ad eos: Homo de domo Israel et de advenis, qui habitant apud vos, qui obtulerit oblationem suam vel vota solvens vel sponte offerens, quidquid illud obtulerit in holocaustum Domino,</seg>
          <seg type="verse" n="19">in beneplacitum pro vobis offeratur masculus immaculatus ex bobus et ex ovibus et ex capris;</seg>
          <seg type="verse" n="20">si maculam habuerit, non offeretis, quia non erit vobis acceptabile.</seg>
          <seg type="verse" n="21">Homo, qui obtulerit victimam pacificorum Domino, vel vota solvens vel sponte offerens tam de bobus quam de ovibus immaculatum offeret, ut acceptabile sit; omnis macula non erit in eo.</seg>
          <seg type="verse" n="22">Si caecum fuerit, si fractum, si mutilum, si verrucam habens aut scabiem vel impetiginem, non offeretis ea Domino nec in incensum dabitis ex eis super altare Domino.</seg>
          <seg type="verse" n="23">Bovem et ovem deformem et debilem voluntarie offerre potes; votum autem ex his solvi non potest.</seg>
          <seg type="verse" n="24">Omne animal, quod vel contritis vel tusis vel sectis ablatisque testiculis est, non offeretis Domino, et in terra vestra hoc omnino ne faciatis.</seg>
          <seg type="verse" n="25">De manu alienigenae non offeretis cibum Dei vestri ex omnibus his animalibus, quia corrupta et maculata sunt omnia; non erunt in beneplacitum pro vobis ".</seg>
          <seg type="verse" n="26">Locutusque est Dominus ad Moysen dicens:</seg>
          <seg type="verse" n="27">" Bos, ovis et capra, cum genita fuerint, septem diebus erunt sub ubere matris suae; die autem octavo et deinceps erunt acceptabile munus incensi Domino.</seg>
          <seg type="verse" n="28">Sive illa bos sive ovis non immolabuntur una die cum fetibus suis.</seg>
          <seg type="verse" n="29">Si sacrificaveritis hostiam pro gratiarum actione Domino, sacrificabitis, ut possit esse placabilis.</seg>
          <seg type="verse" n="30">Eodem die comedetis eam; non remanebit quidquam in mane alterius diei. Ego Dominus.</seg>
          <seg type="verse" n="31">Custodite mandata mea et facite ea. Ego Dominus.</seg>
          <seg type="verse" n="32">Ne polluatis nomen meum sanctum, ut sanctificer in medio filiorum Israel. Ego Dominus, qui sanctifico vos</seg>
          <seg type="verse" n="33">et eduxi de terra Aegypti, ut essem vobis in Deum. Ego Dominus ".</seg>
        </div>
        <div type="chapter" n="23">
          <seg type="verse" n="1">Locutus est Dominus ad Moysen dicens:</seg>
          <seg type="verse" n="2">" Loquere filiis Israel et dices ad eos: Hae sunt feriae Domini, quas vocabitis conventus sanctos; hae sunt feriae meae.</seg>
          <seg type="verse" n="3">Sex diebus facietis opus; dies septimus sabbatum requiei est, conventus sanctus; omne opus non facietis; sabbatum est Domino in cunctis habitationibus vestris.</seg>
          <seg type="verse" n="4">Hae sunt ergo feriae Domini, conventus sancti, quas celebrare debetis temporibus suis.</seg>
          <seg type="verse" n="5">Mense primo, quarta decima die mensis, ad vesperum Pascha Domini est.</seg>
          <seg type="verse" n="6">Et quinta decima die mensis huius sollemnitas Azymorum Domini est. Septem diebus azyma comedetis.</seg>
          <seg type="verse" n="7">Die primo erit vobis conventus sanctus; omne opus servile non facietis in eo,</seg>
          <seg type="verse" n="8">sed offeretis incensum Domino septem diebus. Die autem septimo erit conventus sanctus, nullumque servile opus facietis in eo ".</seg>
          <seg type="verse" n="9">Locutusque est Dominus ad Moysen dicens:</seg>
          <seg type="verse" n="10">" Loquere filiis Israel et dices ad eos: Cum ingressi fueritis terram, quam ego dabo vobis, et messueritis segetem, feretis manipulum spicarum primitias messis vestrae ad sacerdotem,</seg>
          <seg type="verse" n="11">qui elevabit fasciculum coram Domino, ut acceptabile sit pro vobis; altero die sabbati sanctificabit illum.</seg>
          <seg type="verse" n="12">Atque in eodem die, quo manipulum consecrabitis, facietis agnum immaculatum anniculum in holocaustum Domino,</seg>
          <seg type="verse" n="13">et oblationem cum eo duas decimas similae conspersae oleo in incensum Domino odoremque suavissimum et libamentum eius vini quartam partem hin.</seg>
          <seg type="verse" n="14">Panem et grana tosta farrem recentem non comedetis ex segete usque ad diem, qua offeretis ex ea munus Deo vestro. Praeceptum est sempiternum generationibus vestris in cunctis habitaculis vestris.</seg>
          <seg type="verse" n="15">Numerabitis vobis ab altero die sabbati, in quo obtulistis manipulum elationis, septem hebdomadas plenas</seg>
          <seg type="verse" n="16">usque ad alteram diem expletionis hebdomadae septimae, id est quinquaginta dies; et sic offeretis oblationem novam Domino</seg>
          <seg type="verse" n="17">ex habitaculis vestris panes elationis duos de duabus decimis similae fermentatae, quos coquetis in primitias Domino;</seg>
          <seg type="verse" n="18">offeretisque cum panibus septem agnos immaculatos anniculos et vitulum de armento unum et arietes duos, et erunt holocaustum Domino cum oblatione similae et libamentis suis in odorem suavissimum Domino.</seg>
          <seg type="verse" n="19">Facietis et hircum in sacrificium pro peccato duosque agnos anniculos, hostias pacificorum.</seg>
          <seg type="verse" n="20">Cumque elevaverit eos sacerdos cum panibus primitiarum coram Domino, cum duobus agnis sanctum erunt Domino in usum sacerdotis.</seg>
          <seg type="verse" n="21">Et vocabitis hoc ipso die conventum, conventus sanctus erit vobis; omne opus servile non facietis in eo. Legitimum sempiternum erit in cunctis habitaculis generationibus vestris.</seg>
          <seg type="verse" n="22">Cum autem metatis segetem terrae vestrae, non secabis eam usque ad oram agri nec remanentes spicas colliges, sed pauperibus et peregrinis dimittes eas. Ego Dominus Deus vester ".</seg>
          <seg type="verse" n="23">Locutusque est Dominus ad Moysen dicens:</seg>
          <seg type="verse" n="24">" Loquere filiis Israel: Mense septimo, prima die mensis, erit vobis requies, memoriale, clangentibus tubis, conventus sanctus.</seg>
          <seg type="verse" n="25">Omne opus servile non facietis in eo et offeretis incensum Domino ".</seg>
          <seg type="verse" n="26">Locutusque est Dominus ad Moysen dicens:</seg>
          <seg type="verse" n="27">" Attamen decimo die mensis huius septimi dies Expiationum est, conventus sanctus erit vobis; affligetisque animas vestras in eo et offeretis incensum Domino.</seg>
          <seg type="verse" n="28">Omne opus non facietis in tempore diei huius, quia dies expiationum est in expiationem vestram coram Domino Deo vestro.</seg>
          <seg type="verse" n="29">Omnis anima, quae afflicta non fuerit die hoc, peribit de populis suis;</seg>
          <seg type="verse" n="30">et,quae operis quippiam fecerit die hac, delebo eam de populo suo.</seg>
          <seg type="verse" n="31">Nihil ergo operis facietis in eo: legitimum sempiternum erit vestris generationibus in cunctis habitationibus vestris.</seg>
          <seg type="verse" n="32">Sabbatum requietionis est vobis, et affligetis animas vestras; die nono mensis a vespero usque ad vesperum servabitis sabbatum vestrum ".</seg>
          <seg type="verse" n="33">Et locutus est Dominus ad Moysen dicens:</seg>
          <seg type="verse" n="34">" Loquere filiis Israel: Quinto decimo die mensis huius septimi erit festum Tabernaculorum septem diebus Domino.</seg>
          <seg type="verse" n="35">Die primo conventus sanctus, omne opus servile non facietis in eo;</seg>
          <seg type="verse" n="36">septem diebus offeretis incensum Domino. Die octavo conventus sanctus erit vobis et offeretis incensum Domino; est enim coetus: omne opus servile non facietis.</seg>
          <seg type="verse" n="37">Hae sunt feriae Domini, quas vocabitis conventus sanctos, offeretisque in eis incensum Domino, holocausta et oblationes similae, sacrificia et libamenta iuxta ritum uniuscuiusque diei;</seg>
          <seg type="verse" n="38">praeter sabbata Domini donaque vestra et omnia, quae offeretis ex voto vel quae sponte tribuetis Domino.</seg>
          <seg type="verse" n="39">Sed quinto decimo die mensis septimi, quando congregaveritis omnes fructus terrae, celebrabitis festum Domini septem diebus; die primo et die octavo erit requies.</seg>
          <seg type="verse" n="40">Sumetisque vobis die primo fructus arboris pulcherrimos spatulasque palmarum et ramos ligni densarum frondium et salices de torrente et laetabimini coram Domino Deo vestro.</seg>
          <seg type="verse" n="41">Celebrabitisque sollemnitatem eius septem diebus per annum: legitimum sempiternum erit generationibus vestris. Mense septimo festum celebrabitis</seg>
          <seg type="verse" n="42">et habitabitis in umbraculis septem diebus; omnis, qui de genere est Israel, manebit in tabernaculis,</seg>
          <seg type="verse" n="43">ut discant posteri vestri quod in tabernaculis habitare fecerim filios Israel, cum educerem eos de terra Aegypti. Ego Dominus Deus vester ".</seg>
          <seg type="verse" n="44">Locutusque est Moyses super sollemnitatibus Domini ad filios Israel.</seg>
        </div>
        <div type="chapter" n="24">
          <seg type="verse" n="1">Et locutus est Dominus ad Moysen dicens:</seg>
          <seg type="verse" n="2">" Praecipe fi liis Israel, ut afferant tibi oleum de olivis purissimum ac lucidum ad concinnandas lucernas candelabri iugiter.</seg>
          <seg type="verse" n="3">Extra velum testimonii in tabernaculo conventus parabit illud Aaron a vespere usque ad mane coram Domino iugiter, ritu perpetuo in generationibus vestris.</seg>
          <seg type="verse" n="4">Super candelabro mundissimo parabit lucernas semper in conspectu Domini.</seg>
          <seg type="verse" n="5">Accipies quoque similam et coques ex ea duodecim panes, qui singuli habebunt duas decimas,</seg>
          <seg type="verse" n="6">quorum senos altrinsecus super mensam purissimam coram Domino statues.</seg>
          <seg type="verse" n="7">Et pones super ambas strues tus lucidissimum, ut sit panis in memoriale, incensum Domino.</seg>
          <seg type="verse" n="8">Per singula sabbata mutabuntur coram Domino suscepti a filiis Israel; foedus sempiternum.</seg>
          <seg type="verse" n="9">Eruntque Aaron et filiorum eius, ut comedant eos in loco sancto, quia sanctum sanctorum est ei de incensis Domini; iure perpetuo ".</seg>
          <seg type="verse" n="10">Ecce autem egressus filius mulieris Israelitis, quem pepererat de viro Aegyptio inter filios Israel, iurgatus est in castris cum viro Israelita.</seg>
          <seg type="verse" n="11">Cumque blasphemasset nomen et maledixisset ei, adductus est ad Moysen; vocabatur autem mater eius Salomith filia Dabri de tribu Dan.</seg>
          <seg type="verse" n="12">Miseruntque eum in custodiam, donec nossent quid iuberet Dominus.</seg>
          <seg type="verse" n="13">Qui locutus est ad Moysen dicens:</seg>
          <seg type="verse" n="14">" Educ blasphemum extra castra, et ponant omnes, qui audierunt, manus suas super caput eius, et lapidet eum coetus universus.</seg>
          <seg type="verse" n="15">Et ad filios Israel loqueris:Homo, qui maledixerit Deo suo, portabit peccatum suum;</seg>
          <seg type="verse" n="16">et, qui blasphemaverit nomen Domini, morte moriatur: lapidibus opprimet eum omnis coetus, sive ille peregrinus sive civis fuerit. Qui blasphemaverit nomen Domini, morte moriatur.</seg>
          <seg type="verse" n="17">Qui percusserit et occiderit hominem, morte moriatur.</seg>
          <seg type="verse" n="18">Qui percusserit animal, reddet vicarium, id est animam pro anima.</seg>
          <seg type="verse" n="19">Qui irrogaverit maculam cuilibet civium suorum, sicut fecit, sic fiet ei:</seg>
          <seg type="verse" n="20">fracturam pro fractura, oculum pro oculo, dentem pro dente restituet; qualem inflixerit maculam, talem sustinere cogetur.</seg>
          <seg type="verse" n="21">Qui percusserit iumentum, reddet aliud. Qui percusserit hominem, morietur.</seg>
          <seg type="verse" n="22">Aequum iudicium sit inter vos, sive peregrinus sive civis peccaverit; quia ego sum Dominus Deus vester ".</seg>
          <seg type="verse" n="23">Locutusque est Moyses ad filios Israel, et eduxerunt eum, qui blasphemaverat, extra castra, ac lapidibus oppresserunt. Feceruntque filii Israel, sicut praeceperat Dominus Moysi.</seg>
        </div>
        <div type="chapter" n="25">
          <seg type="verse" n="1">Locutusque est Dominus ad Moysen in monte Sinai di cens:</seg>
          <seg type="verse" n="2">" Loquere filiis Israel et dices ad eos: Quando ingressi fueritis terram, quam ego dabo vobis, sabbatizet terra sabbatum Domino.</seg>
          <seg type="verse" n="3">Sex annis seres agrum tuum et sex annis putabis vineam tuam colligesque fructus eius;</seg>
          <seg type="verse" n="4">septimo autem anno, sabbatum requietionis erit terrae, sabbatum Domino: agrum tuum non seres et vineam tuam non putabis.</seg>
          <seg type="verse" n="5">Quae sponte gignit humus, non metes et uvas vineae tuae non putatae non colliges quasi vindemiam; annus enim requietionis erit terrae.</seg>
          <seg type="verse" n="6">Et erit sabbatum terrae vobis in cibum: tibi et servo tuo, ancillae et mercennario tuo et advenis, qui peregrinantur apud te,</seg>
          <seg type="verse" n="7">iumentis tuis et animalibus, quae in terra tua sunt, omnia, quae nascuntur, praebebunt cibum.</seg>
          <seg type="verse" n="8">Numerabis quoque tibi septem hebdomadas annorum, id est septem septies, quae simul faciunt annos quadraginta novem;</seg>
          <seg type="verse" n="9">et clanges bucina mense septimo, decima die mensis expiationis die clangetis tuba in universa terra vestra.</seg>
          <seg type="verse" n="10">Sanctificabitisque annum quinquagesimum et vocabitis remissionem in terra cunctis habitatoribus eius: ipse est enim iobeleus. Revertemini unusquisque ad possessionem suam, et unusquisque rediet ad familiam pristinam.</seg>
          <seg type="verse" n="11">Iobeleus erit vobis quinquagesimus annus. Non seretis neque metetis sponte in agro nascentia neque vineas non putatas vindemiabitis</seg>
          <seg type="verse" n="12">ob sanctificationem iobelei; sed de agro statim ablatas comedetis fruges.</seg>
          <seg type="verse" n="13">Hoc anno iobelei rediet unusquisque vestrum ad possessionem suam.</seg>
          <seg type="verse" n="14">Quando vendes quippiam civi tuo vel emes ab eo, ne contristet unusquisque fratrem suum; sed iuxta numerum annorum post iobeleum emes ab eo,</seg>
          <seg type="verse" n="15">et iuxta supputationem annorum frugum vendet tibi.</seg>
          <seg type="verse" n="16">Quanto plures anni remanserint post iobeleum, tanto crescet et pretium; et quanto minus temporis numeraveris, tanto minoris et emptio constabit: tempus enim frugum vendet tibi.</seg>
          <seg type="verse" n="17">Nolite affligere contribules vestros, sed timeas Deum tuum, quia ego Dominus Deus vester.</seg>
          <seg type="verse" n="18">Facite praecepta mea et iudicia, custodite et implete ea, ut habitare possitis in terra absque ullo pavore,</seg>
          <seg type="verse" n="19">et gignat vobis humus fructus suos, quibus vescamini usque ad saturitatem, et habitabitis super terram, nullius impetum formidantes.</seg>
          <seg type="verse" n="20">Quod si dixeritis: "Quid comedemus anno septimo, si non seruerimus neque collegerimus fruges nostras?".</seg>
          <seg type="verse" n="21">Dabo benedictionem meam vobis anno sexto, et faciet fructus trium annorum,</seg>
          <seg type="verse" n="22">seretisque anno octavo et comedetis veteres fruges usque ad nonum annum; donec nova nascantur, edetis vetera.</seg>
          <seg type="verse" n="23">Terra quoque non veniet in perpetuum, quia mea est, et vos advenae et coloni mei estis.</seg>
          <seg type="verse" n="24">Unde cuncta regio possessionis vestrae sub redemptionis condicione a vobis vendetur.</seg>
          <seg type="verse" n="25">Si attenuatus frater tuus vendiderit partem possessionis suae, veniet ut redemptor propinquus eius, et redimet, quod ille vendiderat.</seg>
          <seg type="verse" n="26">Sin autem non habuerit redemptorem et ipse pretium ad redimendum potuerit invenire,</seg>
          <seg type="verse" n="27">computabuntur fructus ex eo tempore, quo vendidit; et, quod reliquum est, reddet emptori sicque recipiet possessionem suam.</seg>
          <seg type="verse" n="28">Quod si non invenerit manus eius, ut reddat pretium, habebit emptor, quod emerat, usque ad annum iobeleum. In ipso enim omnis venditio rediet ad dominum et ad possessorem pristinum.</seg>
          <seg type="verse" n="29">Qui vendiderit domum intra urbis muros, habebit licentiam redimendi, donec unus impleatur annus.</seg>
          <seg type="verse" n="30">Si non redemerit, et anni circulus fuerit evolutus, emptor possidebit eam et posteri eius in perpetuum; et redimi non poterit, etiam in iobeleo.</seg>
          <seg type="verse" n="31">Sin autem in villa fuerit domus, quae muros non habet, agrorum iure vendetur: potest redimi et in iobeleo revertetur ad dominum.</seg>
          <seg type="verse" n="32">Aedes Levitarum, quae in urbibus possessionis eorum sunt, semper possunt ab eis redimi.</seg>
          <seg type="verse" n="33">Si autem quis redemerit a Levitis, domus et urbs in iobeleo revertentur ad dominos; quia domus urbium leviticarum pro possessionibus eorum sunt inter filios Israel.</seg>
          <seg type="verse" n="34">Suburbana autem pascua eorum non venient, quia possessio sempiterna est eis.</seg>
          <seg type="verse" n="35">Si attenuatus fuerit frater tuus, et infirma manus eius apud te, suscipies eum quasi advenam et peregrinum, et vivet tecum.</seg>
          <seg type="verse" n="36">Ne accipias usuras ab eo nec amplius quam dedisti: time Deum tuum, ut vivere possit frater tuus apud te.</seg>
          <seg type="verse" n="37">Pecuniam tuam non dabis ei ad usuram nec plus aequo exiges pro cibo tuo.</seg>
          <seg type="verse" n="38">Ego Dominus Deus vester, qui eduxi vos de terra Aegypti, ut darem vobis terram Chanaan et essem vester Deus.</seg>
          <seg type="verse" n="39">Si paupertate compulsus vendiderit se tibi frater tuus, non eum opprimes servitute servorum,</seg>
          <seg type="verse" n="40">sed quasi mercennarius et colonus erit tecum. Usque ad annum iobeleum operabitur apud te</seg>
          <seg type="verse" n="41">et postea egredietur cum liberis suis et revertetur ad cognationem suam et ad possessionem patrum suorum.</seg>
          <seg type="verse" n="42">Mei enim servi sunt, et ego eduxi eos de terra Aegypti: non venient condicione servorum;</seg>
          <seg type="verse" n="43">ne affligas eum per po tentiam, sed metuito Deum tuum.</seg>
          <seg type="verse" n="44">Servus et ancilla sint tibi de nationibus, quae in circuitu vestro sunt; de illis emetis servum et ancillam.</seg>
          <seg type="verse" n="45">De filiis quoque advenarum, qui peregrinantur apud vos, emetis et de cognatione eorum, quae est apud vos et quam genuerint in terra vestra, hos habebitis in possessionem</seg>
          <seg type="verse" n="46">et hereditario iure transmittetis ad posteros ac possidebitis in aeternum ut servos; fratres autem vestros filios Israel ne opprimatis cum potentia.</seg>
          <seg type="verse" n="47">Si invaluerit apud vos manus advenae atque peregrini, et attenuatus frater tuus vendiderit se ei aut cuiquam de stirpe eius,</seg>
          <seg type="verse" n="48">post venditionem potest redimi. Unus ex fratribus suis redimet eum</seg>
          <seg type="verse" n="49">et patruus et patruelis et consanguineus et affinis. Sin autem et ipse potuerit, redimat se,</seg>
          <seg type="verse" n="50">supputatis dumtaxat cum emptore annis a tempore venditionis suae usque ad annum iobeleum, et pecunia, qua venditus fuerat, iuxta annorum numerum et rationem mercennarii supputata.</seg>
          <seg type="verse" n="51">Si plures fuerint anni, qui remanent usque ad iobeleum, secundum hos reddet et pretium redemptionis de pecunia emptionis;</seg>
          <seg type="verse" n="52">si pauci, ponet rationem cum eo; iuxta annorum numerum reddet emptori, quod reliquum est annorum,</seg>
          <seg type="verse" n="53">quibus ante servivit, mercedibus mercennarii imputatis. Non affliget eum violenter in conspectu tuo.</seg>
          <seg type="verse" n="54">Quod si per haec redimi non potuerit, anno iobeleo egredietur cum liberis suis:</seg>
          <seg type="verse" n="55">mei sunt enim servi filii Israel, quos eduxi de terra Aegypti. Ego Dominus Deus vester ".</seg>
        </div>
        <div type="chapter" n="26">
          <seg type="verse" n="1">" Non facietis vobis idolum et sculptile nec lapidem eri getis nec imaginem sculptam in petra ponetis in terra vestra, ut adoretis eam. Ego enim sum Dominus Deus vester.</seg>
          <seg type="verse" n="2">Custodite sabbata mea et pavete sanctuarium meum. Ego Dominus.</seg>
          <seg type="verse" n="3">Si in praeceptis meis ambulaveritis et mandata mea custodieritis et feceritis ea,</seg>
          <seg type="verse" n="4">dabo vobis pluvias temporibus suis, et terra gignet germen suum, et pomis arbores replebuntur.</seg>
          <seg type="verse" n="5">Apprehendet messium tritura vindemiam, et vindemia occupabit sementem; et comedetis panem vestrum in saturitatem et absque pavore habitabitis in terra vestra.</seg>
          <seg type="verse" n="6">Dabo pacem in finibus vestris, dormietis, et non erit qui exterreat. Auferam malas bestias, et gladius non transibit per terminos vestros.</seg>
          <seg type="verse" n="7">Persequemini inimicos vestros, et corruent coram vobis gladio.</seg>
          <seg type="verse" n="8">Persequentur quinque de vestris centum alienos, et centum ex vobis decem milia; cadent inimici vestri in conspectu vestro gladio.</seg>
          <seg type="verse" n="9">Respiciam vos et crescere faciam; multiplicabimini, et firmabo pactum meum vobiscum.</seg>
          <seg type="verse" n="10">Comedetis vetusta congregata priorum messium; et vetera, novis supervenientibus, proicietis.</seg>
          <seg type="verse" n="11">Ponam habitaculum meum in medio vestri, et non abominabitur vos anima mea.</seg>
          <seg type="verse" n="12">Ambulabo inter vos et ero vester Deus, vosque eritis populus meus.</seg>
          <seg type="verse" n="13">Ego Dominus Deus vester, qui eduxi vos de terra Aegyptiorum, ne serviretis eis, et qui confregi vectes iugi vestri, ut incederetis erecti.</seg>
          <seg type="verse" n="14">Quod si non audieritis me nec feceritis omnia mandata haec,</seg>
          <seg type="verse" n="15">si spreveritis leges meas, et iudicia mea contempserit anima vestra, ut non faciatis omnia, quae a me constituta sunt, et ad irritum perducatis pactum meum,</seg>
          <seg type="verse" n="16">ego quoque haec faciam vobis: visitabo vos in terrore repentino, in tabe et ardore, qui conficiant oculos et consumant animam, frustra seretis sementem, quae ab hostibus devorabitur.</seg>
          <seg type="verse" n="17">Ponam faciem meam contra vos, et corruetis coram hostibus vestris et subiciemini his, qui oderunt vos, et fugietis, nemine persequente.</seg>
          <seg type="verse" n="18">Sin autem nec sic oboedieritis mihi, addam correptiones vestras septuplum propter peccata vestra</seg>
          <seg type="verse" n="19">et conteram superbiam duritiae vestrae. Daboque caelum vobis desuper sicut ferrum et terram aeneam.</seg>
          <seg type="verse" n="20">Consumetur incassum robur vestrum: non proferet terra germen, nec arbores poma praebebunt.</seg>
          <seg type="verse" n="21">Si ambulaveritis ex adverso mihi nec volueritis audire me, addam plagas vestras usque in septuplum propter peccata vestra;</seg>
          <seg type="verse" n="22">emittamque in vos bestias agri, quae absque liberis vos faciant et deleant pecora vestra et ad paucitatem vos redigant, desertaeque fiant viae vestrae.</seg>
          <seg type="verse" n="23">Quod si nec sic volueritis recipere disciplinam, sed ambulaveritis ex adverso mihi,</seg>
          <seg type="verse" n="24">ego quoque contra vos adversus incedam et percutiam vos septies propter peccata vestra.</seg>
          <seg type="verse" n="25">inducamque super vos gladium ultorem foederis mei; cumque confugeritis in urbes vestras, mittam pestilentiam in medio vestri, et trademini hostium manibus.</seg>
          <seg type="verse" n="26">Postquam confregero vobis baculum panis, coquent decem mulieres in uno clibano panem vestrum et reddent eum ad pondus, et comedetis et non saturabimini.</seg>
          <seg type="verse" n="27">Sin autem nec per haec audieritis me, sed ambulaveritis contra me,</seg>
          <seg type="verse" n="28">et ego incedam adversus vos in furore contrario; et corripiam vos septem plagis propter peccata vestra,</seg>
          <seg type="verse" n="29">ita ut comedatis carnes filiorum et filiarum vestrarum.</seg>
          <seg type="verse" n="30">Destruam excelsa vestra et thymiamateria confringam et ponam cadavera vestra super cadavera idolorum vestrorum, et abominabitur vos anima mea,</seg>
          <seg type="verse" n="31">in tantum ut urbes vestras redigam in solitudinem et deserta faciam sanctuaria vestra nec recipiam ultra odorem suavissimum.</seg>
          <seg type="verse" n="32">Disperdamque terram vestram; et stupebunt super ea inimici vestri, cum habitatores illius fuerint.</seg>
          <seg type="verse" n="33">Vos autem dispergam in gentes et evaginabo post vos gladium; eritque terra vestra deserta et civitates dirutae.</seg>
          <seg type="verse" n="34">Tunc placebunt terrae sabbata sua cunctis diebus solitudinis suae; quando fueritis in terra hostili, sabbatizabit et sabbata sua supplebit.</seg>
          <seg type="verse" n="35">Cunctis diebus solitudinis sabbatizabit, eo quod non requieverit in sabbatis vestris, quando habitabatis in ea.</seg>
          <seg type="verse" n="36">Et, qui de vobis remanserint, dabo pavorem in cordibus eorum in regionibus hostium; terrebit eos sonitus folii volantis, et ita fugient quasi gladium; cadent, nullo persequente.</seg>
          <seg type="verse" n="37">Et corruent singuli super fratres suos quasi bella fugientes, nemine persequente. Nemo vestrum inimicis audebit resistere.</seg>
          <seg type="verse" n="38">Peribitis inter gentes, et hostilis vos terra consumet.</seg>
          <seg type="verse" n="39">Quod si et de vobis aliqui remanserint, tabescent in iniquitatibus suis in terris inimicorum vestrorum et propter peccata patrum suorum cum ipsis tabescent.</seg>
          <seg type="verse" n="40">Et confitebuntur iniquitates suas et maiorum suorum, quibus praevaricati sunt in me et ambulaverunt ex adverso mihi,</seg>
          <seg type="verse" n="41">ut et ego ambularem contra eos et inducerem illos in terram hostilem; vel tunc humiliabitur incircumcisum cor eorum, et tunc expiabunt pro impietatibus suis.</seg>
          <seg type="verse" n="42">Et recordabor foederis mei, quod pepigi cum Iacob et Isaac et Abraham. Terrae quoque memor ero,</seg>
          <seg type="verse" n="43">quae, cum relicta fuerit ab eis, complacebit sibi in sabbatis suis patiens solitudinem propter illos. Ipsi vero expiabunt pro peccatis suis, eo quod abiecerint iudicia mea et leges meas despexerint.</seg>
          <seg type="verse" n="44">Et tamen, etiam cum essent in terra hostili, non penitus abieci eos neque sic despexi, ut consumerentur, et irritum facerem pactum meum cum eis. Ego enim sum Dominus, Deus eorum.</seg>
          <seg type="verse" n="45">Et recordabor eis foederis cum maioribus, quos eduxi de terra Aegypti in conspectu gentium, ut essem Deus eorum. Ego Dominus ".</seg>
          <seg type="verse" n="46">Haec sunt iudicia atque praecepta et leges, quas dedit Dominus inter se et inter filios Israel in monte Sinai per manum Moysi.</seg>
        </div>
        <div type="chapter" n="27">
          <seg type="verse" n="1">Locutusque est Dominus ad Moysen dicens:</seg>
          <seg type="verse" n="2">" Loquere fi liis Israel et dices ad eos: Homo, qui votum fecerit et spoponderit Deo animas, sub aestimatione dabit pretium:</seg>
          <seg type="verse" n="3">si fuerit masculus a vicesimo usque ad sexagesimum annum, dabit quinquaginta siclos argenti ad mensuram sanctuarii;</seg>
          <seg type="verse" n="4">si mulier, triginta.</seg>
          <seg type="verse" n="5">A quinto autem anno usque ad vicesimum masculus dabit viginti siclos, femina decem;</seg>
          <seg type="verse" n="6">ab uno mense usque ad annum quintum pro masculo dabuntur quinque sicli, pro femina tres;</seg>
          <seg type="verse" n="7">sexagenarius et ultra masculus dabit quindecim siclos, femina decem.</seg>
          <seg type="verse" n="8">Si pauper fuerit et aestimationem reddere non valebit, sistet eum coram sacerdote, et quantum ille aestimaverit et viderit posse reddere, tantum dabit.</seg>
          <seg type="verse" n="9">Animal autem, quod immolari potest Domino, si quis voverit, sanctum erit</seg>
          <seg type="verse" n="10">et mutari non poterit, id est nec melius malo nec peius bono. Quod si mutaverit, et ipsum quod mutatum est et illud pro quo mutatum est, consecratum erit Domino.</seg>
          <seg type="verse" n="11">Animal immundum, quod immolari Domino non potest, si quis voverit, adducetur ante sacerdotem,</seg>
          <seg type="verse" n="12">qui diiudicans utrum bonum an malum sit, sicut statuet pretium, sic erit.</seg>
          <seg type="verse" n="13">Quod si redimere illud voluerit is qui offert, addet supra aestimationem quintam partem.</seg>
          <seg type="verse" n="14">Homo si voverit domum suam et sanctificaverit Domino, considerabit eam sacerdos utrum bona an mala sit, et iuxta pretium, quod ab eo fuerit constitutum, stabit.</seg>
          <seg type="verse" n="15">Sin autem ille, qui voverat, voluerit redimere eam, dabit quintam partem aestimationis supra et habebit domum.</seg>
          <seg type="verse" n="16">Quod si agrum possessionis suae voverit et consecraverit Domino, iuxta mensuram sementis aestimabitur pretium: si triginta homer hordei seritur terra, quinquaginta siclis aestimabitur argenti.</seg>
          <seg type="verse" n="17">Si statim ab anno iobelei voverit agrum, quanto valere potest, tanto aestimabitur.</seg>
          <seg type="verse" n="18">Sin autem post aliquantum temporis, supputabit ei sacerdos pecuniam iuxta annorum, qui reliqui sunt, numerum usque ad iobeleum, et detrahetur ex pretio.</seg>
          <seg type="verse" n="19">Quod si voluerit redimere agrum ille, qui voverat, addet quintam partem aestimatae pecuniae et possidebit eum.</seg>
          <seg type="verse" n="20">Sin autem noluerit redimere, sed alteri cuilibet vendiderit, ultra redimi non poterit;</seg>
          <seg type="verse" n="21">sed, cum iobelei venerit dies, sanctum erit Domino sicut ager anathematis; sacerdotis erit possessio eius.</seg>
          <seg type="verse" n="22">Quod si agrum emptum, qui non est de possessione maiorum, sanctificare voluerit Domino,</seg>
          <seg type="verse" n="23">supputabit ei sacerdos iuxta annorum numerum usque ad iobeleum pretium, quod dabit ille, qui voverat, in ipso die ut sanctum Domino.</seg>
          <seg type="verse" n="24">In anno autem iobelei revertetur ager ad priorem dominum, qui vendiderat eum et habuerat in sortem possessionis suae.</seg>
          <seg type="verse" n="25">Omnis aestimatio siclo sanctuarii ponderabitur; siclus viginti gera habet.</seg>
          <seg type="verse" n="26">Primogenita, quae de animalibus ad Dominum pertinent, nemo sanctificare poterit et vovere: sive bos sive ovis fuerit, Domini sunt.</seg>
          <seg type="verse" n="27">Quod si immundum est animal, redimet, qui obtulit, iuxta aestimationem et addet quintam partem pretii; si redimere noluerit, vendetur quanto fuerit.</seg>
          <seg type="verse" n="28">Omne anathema, quod aliquis vir consecrat Domino de omni possessione sua, sive homo fuerit sive animal sive ager, non veniet nec redimi poterit; quidquid semel fuerit consecratum, sanctum sanctorum erit Domino.</seg>
          <seg type="verse" n="29">Et omnis homo, qui ut anathema offertur, non redimetur, sed morte morietur.</seg>
          <seg type="verse" n="30">Omnes decimae terrae sive de frugibus sive de pomis arborum Domini sunt, sanctum Domino.</seg>
          <seg type="verse" n="31">Si quis autem voluerit redimere aliquid de decimis suis, addet quintam partem.</seg>
          <seg type="verse" n="32">Omnes decimae boves et oves et caprae, quae sub pastoris virga transeunt, quidquid decimum venerit, erit sanctum Domino.</seg>
          <seg type="verse" n="33">Non discernetur inter bonum et malum nec altero commutabitur; si quis mutaverit, et quod mutatum est et pro quo mutatum est, sanctum erit et non redimetur ".</seg>
          <seg type="verse" n="34">Haec sunt praecepta, quae mandavit Dominus Moysi ad filios Israel in monte Sinai.</seg>
        </div>
      </div>
    </body>
  </text>
</cesDoc>
