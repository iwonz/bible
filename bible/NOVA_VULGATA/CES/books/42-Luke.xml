<?xml version="1.0" encoding="UTF-8"?>
<cesDoc>
  <cesHeader/>
  <text>
    <body>
      <div type="book" n="Luke">
        <div type="chapter" n="1">
          <seg type="verse" n="1">Quoniam quidem multi conati sunt ordinare narrationem, quae in nobis completae sunt, rerum,</seg>
          <seg type="verse" n="2">sicut tradiderunt nobis, qui ab initio ipsi viderunt et ministri fuerunt verbi,</seg>
          <seg type="verse" n="3">visum est et mihi, adsecuto a principio omnia, diligenter ex ordine tibi scribere, optime Theophile,</seg>
          <seg type="verse" n="4">ut cognoscas eorum verborum, de quibus eruditus es, firmitatem.</seg>
          <seg type="verse" n="5">Fuit in diebus Herodis regis Iudaeae sacerdos quidam nomine Zacharias de vice Abiae, et uxor illi de filiabus Aaron, et nomen eius Elisabeth.</seg>
          <seg type="verse" n="6">Erant autem iusti ambo ante Deum, incedentes in omnibus mandatis et iustificationibus Domini, irreprehensibiles.</seg>
          <seg type="verse" n="7">Et non erat illis filius, eo quod esset Elisabeth sterilis, et ambo processissent in diebus suis.</seg>
          <seg type="verse" n="8">Factum est autem, cum sacerdotio fungeretur in ordine vicis suae ante Deum,</seg>
          <seg type="verse" n="9">secundum consuetudinem sacerdotii sorte exiit, ut incensum poneret ingressus in templum Domini;</seg>
          <seg type="verse" n="10">et omnis multitudo erat populi orans foris hora incensi.</seg>
          <seg type="verse" n="11">Apparuit autem illi angelus Domini stans a dextris altaris incensi;</seg>
          <seg type="verse" n="12">et Zacharias turbatus est videns, et timor irruit super eum.</seg>
          <seg type="verse" n="13">Ait autem ad illum angelus: " Ne timeas, Zacharia, quoniam exaudita est deprecatio tua, et uxor tua Elisabeth pariet tibi filium, et vocabis nomen eius Ioannem.</seg>
          <seg type="verse" n="14">Et erit gaudium tibi et exsultatio, et multi in nativitate eius gaudebunt:</seg>
          <seg type="verse" n="15">erit enim magnus coram Domino et vinum et siceram non bibet et Spiritu Sancto replebitur adhuc ex utero matris suae</seg>
          <seg type="verse" n="16">et multos filiorum Israel convertet ad Dominum Deum ipsorum.</seg>
          <seg type="verse" n="17">Et ipse praecedet ante illum in spiritu et virtute Eliae, ut convertat corda patrum in filios et incredibiles ad prudentiam iustorum, parare Domino plebem perfectam ".</seg>
          <seg type="verse" n="18">Et dixit Zacharias ad angelum: " Unde hoc sciam? Ego enim sum senex, et uxor mea processit in diebus suis ".</seg>
          <seg type="verse" n="19">Et respondens angelus dixit ei: " Ego sum Gabriel, qui adsto ante Deum, et missus sum loqui ad te et haec tibi evangelizare.</seg>
          <seg type="verse" n="20">Et ecce: eris tacens et non poteris loqui usque in diem, quo haec fiant, pro eo quod non credidisti verbis meis, quae implebuntur in tempore suo ".</seg>
          <seg type="verse" n="21">Et erat plebs exspectans Zachariam, et mirabantur quod tardaret ipse in templo.</seg>
          <seg type="verse" n="22">Egressus autem non poterat loqui ad illos, et cognoverunt quod visionem vidisset in templo; et ipse erat innuens illis et permansit mutus.</seg>
          <seg type="verse" n="23">Et factum est, ut impleti sunt dies officii eius, abiit in domum suam.</seg>
          <seg type="verse" n="24">Post hos autem dies concepit Elisabeth uxor eius et occultabat se mensibus quinque dicens:</seg>
          <seg type="verse" n="25">" Sic mihi fecit Dominus in diebus, quibus respexit auferre opprobrium meum inter homines ".</seg>
          <seg type="verse" n="26">In mense autem sexto missus est angelus Gabriel a Deo in civitatem Galilaeae, cui nomen Nazareth,</seg>
          <seg type="verse" n="27">ad virginem desponsatam viro, cui nomen erat Ioseph de domo David, et nomen virginis Maria.</seg>
          <seg type="verse" n="28">Et ingressus ad eam dixit: " Ave, gratia plena, Dominus tecum ".</seg>
          <seg type="verse" n="29">Ipsa autem turbata est in sermone eius et cogitabat qualis esset ista salutatio.</seg>
          <seg type="verse" n="30">Et ait angelus ei: " Ne timeas, Maria; invenisti enim gratiam apud Deum.</seg>
          <seg type="verse" n="31">Et ecce concipies in utero et paries filium et vocabis nomen eius Iesum.</seg>
          <seg type="verse" n="32">Hic erit magnus et Filius Altissimi vocabitur, et dabit illi Dominus Deus sedem David patris eius,</seg>
          <seg type="verse" n="33">et regnabit super domum Iacob in aeternum, et regni eius non erit finis.</seg>
          <seg type="verse" n="34">Dixit autem Maria ad angelum: " Quomodo fiet istud, quoniam virum non cognosco? ".</seg>
          <seg type="verse" n="35">Et respondens angelus dixit ei: " Spiritus Sanctus superveniet in te, et virtus Altissimi obumbrabit tibi: ideoque et quod nascetur sanctum, vocabitur Filius Dei.</seg>
          <seg type="verse" n="36">Et ecce Elisabeth cognata tua et ipsa concepit filium in senecta sua, et hic mensis est sextus illi, quae vocatur sterilis,</seg>
          <seg type="verse" n="37">quia non erit impossibile apud Deum omne verbum ".</seg>
          <seg type="verse" n="38">Dixit autem Maria: " Ecce ancilla Domini; fiat mihi secundum verbum tuum ". Et discessit ab illa angelus.</seg>
          <seg type="verse" n="39">Exsurgens autem Maria in diebus illis abiit in montana cum festinatione in civitatem Iudae</seg>
          <seg type="verse" n="40">et intravit in domum Zachariae et salutavit Elisabeth.</seg>
          <seg type="verse" n="41">Et factum est, ut audivit salutationem Mariae Elisabeth, exsultavit infans in utero eius, et repleta est Spiritu Sancto Elisabeth</seg>
          <seg type="verse" n="42">et exclamavit voce magna et dixit: " Benedicta tu inter mulieres, et benedictus fructus ventris tui.</seg>
          <seg type="verse" n="43">Et unde hoc mihi, ut veniat mater Domini mei ad me?</seg>
          <seg type="verse" n="44">Ecce enim ut facta est vox salutationis tuae in auribus meis, exsultavit in gaudio infans in utero meo.</seg>
          <seg type="verse" n="45">Et beata, quae credidit, quoniam perficientur ea, quae dicta sunt ei a Domino ".</seg>
          <seg type="verse" n="46">Et ait Maria: Magnificat anima mea Dominum,</seg>
          <seg type="verse" n="47">et exsultavit spiritus meus in Deo salvatore meo,</seg>
          <seg type="verse" n="48">quia respexit humilitatem ancillae suae.Ecce enim ex hoc beatam me dicent omnes generationes,</seg>
          <seg type="verse" n="49">quia fecit mihi magna, qui potens est,et sanctum nomen eius,</seg>
          <seg type="verse" n="50">et misericordia eius in progenies et progeniestimentibus eum.</seg>
          <seg type="verse" n="51">Fecit potentiam in brachio suo,dispersit superbos mente cordis sui;</seg>
          <seg type="verse" n="52">deposuit potentes de sedeet exaltavit humiles;</seg>
          <seg type="verse" n="53">esurientes implevit boniset divites dimisit inanes.</seg>
          <seg type="verse" n="54">Suscepit Israel puerum suum,recordatus misericordiae,</seg>
          <seg type="verse" n="55">sicut locutus est ad patres nostros,Abraham et semini eius in saecula ".</seg>
          <seg type="verse" n="56">Mansit autem Maria cum illa quasi mensibus tribus et reversa est in domum suam.</seg>
          <seg type="verse" n="57">Elisabeth autem impletum est tempus pariendi, et peperit filium.</seg>
          <seg type="verse" n="58">Et audierunt vicini et cognati eius quia magnificavit Dominus misericordiam suam cum illa, et congratulabantur ei.</seg>
          <seg type="verse" n="59">Et factum est, in die octavo venerunt circumcidere puerum et vocabant eum nomine patris eius, Zachariam.</seg>
          <seg type="verse" n="60">Et respondens mater eius dixit: " Nequaquam, sed vocabitur Ioannes ".</seg>
          <seg type="verse" n="61">Et dixerunt ad illam: " Nemo est in cognatione tua, qui vocetur hoc nomine ".</seg>
          <seg type="verse" n="62">Innuebant autem patri eius quem vellet vocari eum.</seg>
          <seg type="verse" n="63">Et postulans pugillarem scripsit dicens: " Ioannes est nomen eius ". Et mirati sunt universi.</seg>
          <seg type="verse" n="64">Apertum est autem ilico os eius et lingua eius, et loquebatur benedicens Deum.</seg>
          <seg type="verse" n="65">Et factus est timor super omnes vicinos eorum, et super omnia montana Iudaeae divulgabantur omnia verba haec.</seg>
          <seg type="verse" n="66">Et posuerunt omnes, qui audierant, in corde suo dicentes: " Quid putas puer iste erit? ". Etenim manus Domini erat cum illo.</seg>
          <seg type="verse" n="67">Et Zacharias pater eius impletus est Spiritu Sancto et prophetavit dicens:</seg>
          <seg type="verse" n="68">" Benedictus Dominus, Deus Israel,quia visitavit et fecit redemptionem plebi suae</seg>
          <seg type="verse" n="69">et erexit cornu salutis nobisin domo David pueri sui,</seg>
          <seg type="verse" n="70">sicut locutus est per os sanctorum,qui a saeculo sunt, prophetarum eius,</seg>
          <seg type="verse" n="71">salutem ex inimicis nostriset de manu omnium, qui oderunt nos;</seg>
          <seg type="verse" n="72">ad faciendam misericordiam cum patribus nostriset memorari testamenti sui sancti,</seg>
          <seg type="verse" n="73">iusiurandum, quod iuravit ad Abraham patrem nostrum,daturum se nobis,</seg>
          <seg type="verse" n="74">ut sine timore, de manu inimicorum liberati,serviamus illi</seg>
          <seg type="verse" n="75">in sanctitate et iustitia coram ipsoomnibus diebus nostris.</seg>
          <seg type="verse" n="76">Et tu, puer, propheta Altissimi vocaberis:praeibis enim ante faciem Domini parare vias eius,</seg>
          <seg type="verse" n="77">ad dandam scientiam salutis plebi eiusin remissionem peccatorum eorum,</seg>
          <seg type="verse" n="78">per viscera misericordiae Dei nostri,in quibus visitabit nos oriens ex alto,</seg>
          <seg type="verse" n="79">illuminare his, qui in tenebris et in umbra mortis sedent,ad dirigendos pedes nostros in viam pacis ".</seg>
          <seg type="verse" n="80">Puer autem crescebat et confortabatur spiritu et erat in deserto usque in diem ostensionis suae ad Israel.</seg>
        </div>
        <div type="chapter" n="2">
          <seg type="verse" n="1">Factum est autem, in diebus il lis exiit edictum a Caesare Au gusto, ut describeretur universus orbis.</seg>
          <seg type="verse" n="2">Haec descriptio prima facta est praeside Syriae Quirino.</seg>
          <seg type="verse" n="3">Et ibant omnes, ut profiterentur, singuli in suam civitatem.</seg>
          <seg type="verse" n="4">Ascendit autem et Ioseph a Galilaea de civitate Nazareth in Iudaeam in civitatem David, quae vocatur Bethlehem, eo quod esset de domo et familia David,</seg>
          <seg type="verse" n="5">ut profiteretur cum Maria desponsata sibi, uxore praegnante.</seg>
          <seg type="verse" n="6">Factum est autem, cum essent ibi, impleti sunt dies, ut pareret,</seg>
          <seg type="verse" n="7">et peperit filium suum primogenitum; et pannis eum involvit et reclinavit eum in praesepio, quia non erat eis locus in deversorio.</seg>
          <seg type="verse" n="8">Et pastores erant in regione eadem vigilantes et custodientes vigilias noctis supra gregem suum.</seg>
          <seg type="verse" n="9">Et angelus Domini stetit iuxta illos, et claritas Domini circumfulsit illos, et timuerunt timore magno.</seg>
          <seg type="verse" n="10">Et dixit illis angelus: " Nolite timere; ecce enim evangelizo vobis gaudium magnum, quod erit omni populo,</seg>
          <seg type="verse" n="11">quia natus est vobis hodie Salvator, qui est Christus Dominus, in civitate David.</seg>
          <seg type="verse" n="12">Et hoc vobis signum: invenietis infantem pannis involutum et positum in praesepio ".</seg>
          <seg type="verse" n="13">Et subito facta est cum angelo multitudo militiae caelestis laudantium Deum et dicentium:</seg>
          <seg type="verse" n="14">" Gloria in altissimis Deo,et super terram pax in hominibus bonae voluntatis ".</seg>
          <seg type="verse" n="15">Et factum est, ut discesserunt ab eis angeli in caelum, pastores loquebantur ad invicem: " Transeamus usque Bethlehem et videamus hoc verbum, quod factum est, quod Dominus ostendit nobis ".</seg>
          <seg type="verse" n="16">Et venerunt festinantes et invenerunt Mariam et Ioseph et infantem positum in praesepio.</seg>
          <seg type="verse" n="17">Videntes autem notum fecerunt verbum, quod dictum erat illis de puero hoc.</seg>
          <seg type="verse" n="18">Et omnes, qui audierunt, mirati sunt de his, quae dicta erant a pastoribus ad ipsos.</seg>
          <seg type="verse" n="19">Maria autem conservabat omnia verba haec conferens in corde suo.</seg>
          <seg type="verse" n="20">Et reversi sunt pastores glorificantes et laudantes Deum in omnibus, quae audierant et viderant, sicut dictum est ad illos.</seg>
          <seg type="verse" n="21">Et postquam consummati sunt dies octo, ut circumcideretur, vocatum est nomen eius Iesus, quod vocatum est ab angelo, priusquam in utero conciperetur.</seg>
          <seg type="verse" n="22">Et postquam impleti sunt dies purgationis eorum secundum legem Moysis, tulerunt illum in Hierosolymam, ut sisterent Domino,</seg>
          <seg type="verse" n="23">sicut scriptum est in lege Domini: " Omne masculinum adaperiens vulvam sanctum Domino vocabitur ",</seg>
          <seg type="verse" n="24">et ut darent hostiam secundum quod dictum est in lege Domini: par turturum aut duos pullos columbarum.</seg>
          <seg type="verse" n="25">Et ecce homo erat in Ierusalem, cui nomen Simeon, et homo iste iustus et timoratus, exspectans consolationem Israel, et Spiritus Sanctus erat super eum;</seg>
          <seg type="verse" n="26">et responsum acceperat ab Spiritu Sancto non visurum se mortem nisi prius videret Christum Domini.</seg>
          <seg type="verse" n="27">Et venit in Spiritu in templum. Et cum inducerent puerum Iesum parentes eius, ut facerent secundum consuetudinem legis pro eo,</seg>
          <seg type="verse" n="28">et ipse accepit eum in ulnas suas et benedixit Deum et dixit:</seg>
          <seg type="verse" n="29">" Nunc dimittis servum tuum, Domine,secundum verbum tuum in pace,</seg>
          <seg type="verse" n="30">quia viderunt oculi meisalutare tuum,</seg>
          <seg type="verse" n="31">quod parastiante faciem omnium populorum,</seg>
          <seg type="verse" n="32">lumen ad revelationem gentiumet gloriam plebis tuae Israel ".</seg>
          <seg type="verse" n="33">Et erat pater eius et mater mirantes super his, quae dicebantur de illo.</seg>
          <seg type="verse" n="34">Et benedixit illis Simeon et dixit ad Mariam matrem eius: " Ecce positus est hic in ruinam et resurrectionem multorum in Israel et in signum, cui contradicetur</seg>
          <seg type="verse" n="35">- et tuam ipsius animam pertransiet gladius - ut revelentur ex multis cordibus cogitationes ".</seg>
          <seg type="verse" n="36">Et erat Anna prophetissa, filia Phanuel, de tribu Aser. Haec processerat in diebus multis et vixerat cum viro annis septem a virginitate sua;</seg>
          <seg type="verse" n="37">et haec vidua usque ad annos octoginta quattuor, quae non discedebat de templo, ieiuniis et obsecrationibus serviens nocte ac die.</seg>
          <seg type="verse" n="38">Et haec ipsa hora superveniens confitebatur Deo et loquebatur de illo omnibus, qui exspectabant redemptionem Ierusalem.</seg>
          <seg type="verse" n="39">Et ut perfecerunt omnia secundum legem Domini, reversi sunt in Galilaeam in civitatem suam Nazareth.</seg>
          <seg type="verse" n="40">Puer autem crescebat et confortabatur plenus sapientia; et gratia Dei erat super illum.</seg>
          <seg type="verse" n="41">Et ibant parentes eius per omnes annos in Ierusalem in die festo Paschae.</seg>
          <seg type="verse" n="42">Et cum factus esset annorum duodecim, ascendentibus illis secundum consuetudinem diei festi,</seg>
          <seg type="verse" n="43">consummatisque diebus, cum redirent, remansit puer Iesus in Ierusalem, et non cognoverunt parentes eius.</seg>
          <seg type="verse" n="44">Existimantes autem illum esse in comitatu, venerunt iter diei et requirebant eum inter cognatos et notos;</seg>
          <seg type="verse" n="45">et non invenientes regressi sunt in Ierusalem requirentes eum.</seg>
          <seg type="verse" n="46">Et factum est, post triduum invenerunt illum in templo sedentem in medio doctorum, audientem illos et interrogantem eos;</seg>
          <seg type="verse" n="47">stupebant autem omnes, qui eum audiebant, super prudentia et responsis eius.</seg>
          <seg type="verse" n="48">Et videntes eum admirati sunt, et dixit Mater cius ad illum: " Fili, quid fecisti nobis sic? Ecce pater tuus et ego dolentes quaerebamus te ".</seg>
          <seg type="verse" n="49">Et ait ad illos: " Quid est quod me quaerebatis? Nesciebatis quia in his, quae Patris mei sunt, oportet me esse? ".</seg>
          <seg type="verse" n="50">Et ipsi non intellexerunt verbum, quod locutus est ad illos.</seg>
          <seg type="verse" n="51">Et descendit cum eis et venit Nazareth et erat subditus illis. Et mater eius conservabat omnia verba in corde suo.</seg>
          <seg type="verse" n="52">Et Iesus proficiebat sapientia et aetate et gratia apud Deum et homines.</seg>
        </div>
        <div type="chapter" n="3">
          <seg type="verse" n="1">Anno autem quinto decimo im perii Tiberii Caesaris, procu rante Pontio Pilato Iudaeam, tetrarcha autem Galilaeae Herode, Philippo autem fratre eius tetrarcha Ituraeae et Trachonitidis regionis, et Lysania Abilinae tetrarcha,</seg>
          <seg type="verse" n="2">sub principe sacerdotum Anna et Caipha, factum est verbum Dei super Ioannem Zachariae filium in deserto.</seg>
          <seg type="verse" n="3">Et venit in omnem regionem circa Iordanem praedicans baptismum paenitentiae in remissionem peccatorum,</seg>
          <seg type="verse" n="4">sicut scriptum est in libro sermonum Isaiae prophetae: Vox clamantis in deserto:Parate viam Domini,rectas facite semitas eius.</seg>
          <seg type="verse" n="5">Omnis vallis implebitur,et omnis mons et collis humiliabitur;et erunt prava in directa,et aspera in vias planas:</seg>
          <seg type="verse" n="6">et videbit omnis caro salutare Dei" ".</seg>
          <seg type="verse" n="7">Dicebat ergo ad turbas, quae exibant, ut baptizarentur ab ipso: " Genimina viperarum, quis ostendit vobis fugere a ventura ira?</seg>
          <seg type="verse" n="8">Facite ergo fructus dignos paenitentiae et ne coeperitis dicere in vobis ipsis: "Patrem habemus Abraham"; dico enim vobis quia potest Deus de lapidibus istis suscitare Abrahae filios.</seg>
          <seg type="verse" n="9">Iam enim et securis ad radicem arborum posita est; omnis ergo arbor non faciens fructum bonum exciditur et in ignem mittitur ".</seg>
          <seg type="verse" n="10">Et interrogabant eum turbae dicentes: " Quid ergo faciemus? ".</seg>
          <seg type="verse" n="11">Respondens autem dicebat illis: " Qui habet duas tunicas, det non habenti; et, qui habet escas, similiter faciat ".</seg>
          <seg type="verse" n="12">Venerunt autem et publicani, ut baptizarentur, et dixerunt ad illum: " Magister, quid faciemus? ".</seg>
          <seg type="verse" n="13">At ille dixit ad eos: " Nihil amplius quam constitutum est vobis, faciatis ".</seg>
          <seg type="verse" n="14">Interrogabant autem eum et milites dicentes: " Quid faciemus et nos? ". Et ait illis: " Neminem concutiatis neque calumniam faciatis et contenti estote stipendiis vestris ".</seg>
          <seg type="verse" n="15">Existimante autem populo et cogitantibus omnibus in cordibus suis de Ioanne, ne forte ipse esset Christus,</seg>
          <seg type="verse" n="16">respondit Ioannes dicens omnibus: " Ego quidem aqua baptizo vos. Venit autem fortior me, cuius non sum dignus solvere corrigiam calceamentorum eius: ipse vos baptizabit in Spiritu Sancto et igni;</seg>
          <seg type="verse" n="17">cuius ventilabrum in manu eius ad purgandam aream suam et ad congregandum triticum in horreum suum, paleas autem comburet igni inexstinguibili ".</seg>
          <seg type="verse" n="18">Multa quidem et alia exhortans evangelizabat populum.</seg>
          <seg type="verse" n="19">Herodes autem tetrarcha, cum corriperetur ab illo de Herodiade uxore fratris sui et de omnibus malis, quae fecit Herodes,</seg>
          <seg type="verse" n="20">adiecit et hoc supra omnia et inclusit Ioannem in carcere.</seg>
          <seg type="verse" n="21">Factum est autem, cum baptizaretur omnis populus, et Iesu baptizato et orante, apertum est caelum,</seg>
          <seg type="verse" n="22">et descendit Spiritus Sanctus corporali specie sicut columba super ipsum; et vox de caelo facta est: " Tu es Filius meus dilectus; in te complacui mihi ".</seg>
          <seg type="verse" n="23">Et ipse Iesus erat incipiens quasi annorum triginta, ut putabatur, filius Ioseph, qui fuit Heli,</seg>
          <seg type="verse" n="24">qui fuit Matthat, qui fuit Levi, qui fuit Melchi, qui fuit Iannae, qui fuit Ioseph,</seg>
          <seg type="verse" n="25">qui fuit Matthathiae, qui fuit Amos, qui fuit Nahum, qui fuit Esli, qui fuit Naggae,</seg>
          <seg type="verse" n="26">qui fuit Maath, qui fuit Matthathiae, qui fuit Semei, qui fuit Iosech, qui fuit Ioda,</seg>
          <seg type="verse" n="27">qui fuit Ioanna, qui fuit Resa, qui fuit Zorobabel, qui fuit Salathiel, qui fuit Neri,</seg>
          <seg type="verse" n="28">qui fuit Melchi, qui fuit Addi, qui fuit Cosam, qui fuit Elmadam, qui fuit Her,</seg>
          <seg type="verse" n="29">qui fuit Iesu, qui fuit Eliezer, qui fuit Iorim, qui fuit Matthat, qui fuit Levi,</seg>
          <seg type="verse" n="30">qui fuit Simeon, qui fuit Iudae, qui fuit Ioseph, qui fuit Iona, qui fuit Eliachim,</seg>
          <seg type="verse" n="31">qui fuit Melea, qui fuit Menna, qui fuit Matthatha, qui fuit Nathan, qui fuit David,</seg>
          <seg type="verse" n="32">qui fuit Iesse, qui fuit Obed, qui fuit Booz, qui fuit Salmon, qui fuit Naasson,</seg>
          <seg type="verse" n="33">qui fuit Aminadab, qui fuit Admin, qui fuit Arni, qui fuit Esrom, qui fuit Phares, qui fuit Iudae,</seg>
          <seg type="verse" n="34">qui fuit Iacob, qui fuit Isaac, qui fuit Abrahae, qui fuit Thare, qui fuit Nachor,</seg>
          <seg type="verse" n="35">qui fuit Seruch, qui fuit Ragau, qui fuit Phaleg, qui fuit Heber, qui fuit Sala,</seg>
          <seg type="verse" n="36">qui fuit Cainan, qui fuit Arphaxad, qui fuit Sem, qui fuit Noe, qui fuit Lamech,</seg>
          <seg type="verse" n="37">qui fuit Mathusala, qui fuit Henoch, qui fuit Iared, qui fuit Malaleel, qui fuit Cainan,</seg>
          <seg type="verse" n="38">qui fuit Enos, qui fuit Seth, qui fuit Adam, qui fuit Dei.</seg>
        </div>
        <div type="chapter" n="4">
          <seg type="verse" n="1">Iesus autem plenus Spiritu Sancto regressus est ab Iordane et agebatur in Spiritu in deserto</seg>
          <seg type="verse" n="2">diebus quadraginta et tentabatur a Diabolo. Et nihil manducavit in diebus illis et, consummatis illis, esuriit.</seg>
          <seg type="verse" n="3">Dixit autem illi Diabolus: " Si Filius Dei es, dic lapidi huic, ut panis fiat ".</seg>
          <seg type="verse" n="4">Et respondit ad illum Iesus: " Scriptum est: "Non in pane solo vivet homo" ".</seg>
          <seg type="verse" n="5">Et sustulit illum et ostendit illi omnia regna orbis terrae in momento temporis;</seg>
          <seg type="verse" n="6">et ait ei Diabolus: " Tibi dabo potestatem hanc universam et gloriam illorum, quia mihi tradita est, et, cui volo, do illam:</seg>
          <seg type="verse" n="7">tu ergo, si adoraveris coram me, erit tua omnis ".</seg>
          <seg type="verse" n="8">Et respondens Iesus dixit illi: " Scriptum est: "Dominum Deum tuum adorabis et illi soli servies" ".</seg>
          <seg type="verse" n="9">Duxit autem illum in Ierusalem et statuit eum supra pinnam templi et dixit illi: " Si Filius Dei es, mitte te hinc deorsum.</seg>
          <seg type="verse" n="10">Scriptum est enim:Angelis suis mandabit de te,ut conservent te"</seg>
          <seg type="verse" n="11">et: "In manibus tollent te,ne forte offendas ad lapidem pedem tuum" ".</seg>
          <seg type="verse" n="12">Et respondens Iesus ait illi: " Dictum est: "Non tentabis Dominum Deum tuum" ".</seg>
          <seg type="verse" n="13">Et consummata omni tentatione, Diabolus recessit ab illo usque ad tempus.</seg>
          <seg type="verse" n="14">Et regressus est Iesus in virtute Spiritus in Galilaeam. Et fama exiit per universam regionem de illo.</seg>
          <seg type="verse" n="15">Et ipse docebat in synagogis eorum et magnificabatur ab omnibus.</seg>
          <seg type="verse" n="16">Et venit Nazareth, ubi erat nutritus, et intravit secundum consuetudinem suam die sabbati in synagogam et surrexit legere.</seg>
          <seg type="verse" n="17">Et tradi tus est illi liber prophetae Isaiae; etut revolvit librum, invenit locum, ubi scriptum erat:</seg>
          <seg type="verse" n="18">" Spiritus Domini super me;propter quod unxit meevangelizare pauperibus,misit me praedicare captivis remissionemet caecis visum,dimittere confractos in remissione,</seg>
          <seg type="verse" n="19">praedicare annum Domini acceptum ".</seg>
          <seg type="verse" n="20">Et cum plicuisset librum, reddidit ministro et sedit; et omnium in synagoga oculi erant intendentes in eum.</seg>
          <seg type="verse" n="21">Coepit autem dicere ad illos: " Hodie impleta est haec Scriptura in auribus vestris ".</seg>
          <seg type="verse" n="22">Et omnes testimonium illi dabant et mirabantur in verbis gratiae, quae procedebant de ore ipsius, et dicebant: " Nonne hic filius est Ioseph? ".</seg>
          <seg type="verse" n="23">Et ait illis: " Utique dicetis mihi hanc similitudinem: "Medice, cura teipsum; quanta audivimus facta in Capharnaum, fac et hic in patria tua".</seg>
          <seg type="verse" n="24">Ait autem: " Amen dico vobis: Nemo propheta acceptus est in patria sua.</seg>
          <seg type="verse" n="25">In veritate autem dico vobis: Multae viduae erant in diebus Eliae in Israel, quando clausum est caelum annis tribus et mensibus sex, cum facta est fames magna in omni terra;</seg>
          <seg type="verse" n="26">et ad nullam illarum missus est Elias nisi in Sarepta Sidoniae ad mulierem viduam.</seg>
          <seg type="verse" n="27">Et multi leprosi erant in Israel sub Eliseo propheta; et nemo eorum mundatus est nisi Naaman Syrus ".</seg>
          <seg type="verse" n="28">Et repleti sunt omnes in synagoga ira haec audientes;</seg>
          <seg type="verse" n="29">et surrexerunt et eiecerunt illum extra civitatem et duxerunt illum usque ad supercilium montis, supra quem civitas illorum erat aedificata, ut praecipitarent eum.</seg>
          <seg type="verse" n="30">Ipse autem transiens per medium illorum ibat.</seg>
          <seg type="verse" n="31">Et descendit in Capharnaum civitatem Galilaeae. Et docebat illos sabbatis;</seg>
          <seg type="verse" n="32">et stupebant in doctrina eius, quia in potestate erat sermo ipsius.</seg>
          <seg type="verse" n="33">Et in synagoga erat homo habens spiritum daemonii immundi; et exclamavit voce magna:</seg>
          <seg type="verse" n="34">" Sine; quid nobis et tibi, Iesu Nazarene? Venisti perdere nos? Scio te qui sis: Sanctus Dei ".</seg>
          <seg type="verse" n="35">Et increpavit illi Iesus dicens: " Obmutesce et exi ab illo! ". Et cum proiecisset illum daemonium in medium, exiit ab illo nihilque illum nocuit.</seg>
          <seg type="verse" n="36">Et factus est pavor in omnibus; et colloquebantur ad invicem dicentes: Quod est hoc verbum, quia in potestate et virtute imperat immundis spiritibus, et exeunt? ".</seg>
          <seg type="verse" n="37">Et divulgabatur fama de illo in omnem locum regionis.</seg>
          <seg type="verse" n="38">Surgens autem de synagoga introivit in domum Simonis. Socrus autem Simonis tenebatur magna febri; et rogaverunt illum pro ea.</seg>
          <seg type="verse" n="39">Et stans super illam imperavit febri, et dimisit illam; et continuo surgens ministrabat illis.</seg>
          <seg type="verse" n="40">Cum sol autem occidisset, omnes, qui habebant infirmos variis languoribus, ducebant illos ad eum; at ille singulis manus imponens curabat eos.</seg>
          <seg type="verse" n="41">Exibant autem daemonia a multis clamantia et dicentia: " Tu es Filius Dei ". Et increpans non sinebat ea loqui, quia sciebant ipsum esse Christum.</seg>
          <seg type="verse" n="42">Facta autem die, egressus ibat in desertum locum; et turbae requirebant eum et venerunt usque ad ipsum et detinebant illum, ne discederet ab eis.</seg>
          <seg type="verse" n="43">Quibus ille ait: " Et aliis civitatibus oportet me evangelizare regnum Dei, quia ideo missus sum ".</seg>
          <seg type="verse" n="44">Et erat praedicans in synagogis Iudaeae.</seg>
        </div>
        <div type="chapter" n="5">
          <seg type="verse" n="1">Factum est autem, cum turba urgeret illum et audiret verbum Dei, et ipse stabat secus stagnum Genesareth</seg>
          <seg type="verse" n="2">et vidit duas naves stantes secus stagnum; piscatores autem descenderant de illis et lavabant retia.</seg>
          <seg type="verse" n="3">Ascendens autem in unam navem, quae erat Simonis, rogavit eum a terra reducere pusillum; et sedens docebat de navicula turbas.</seg>
          <seg type="verse" n="4">Ut cessavit autem loqui, dixit ad Simonem: " Duc in altum et laxate retia vestra in capturam ".</seg>
          <seg type="verse" n="5">Et respondens Simon dixit: " Praeceptor, per totam noctem laborantes nihil cepimus; in verbo autem tuo laxabo retia ".</seg>
          <seg type="verse" n="6">Et cum hoc fecissent, concluserunt piscium multitudinem copiosam; rumpebantur autem retia eorum.</seg>
          <seg type="verse" n="7">Et annuerunt sociis, qui erant in alia navi, ut venirent et adiuvarent eos; et venerunt et impleverunt ambas naviculas, ita ut mergerentur.</seg>
          <seg type="verse" n="8">Quod cum videret Simon Petrus, procidit ad genua Iesu dicens: " Exi a me, quia homo peccator sum, Domine ".</seg>
          <seg type="verse" n="9">Stupor enim circumdederat eum et omnes, qui cum illo erant, in captura piscium, quos ceperant;</seg>
          <seg type="verse" n="10">similiter autem et Iacobum et Ioannem, filios Zebedaei, qui erant socii Simonis. Et ait ad Simonem Iesus: " Noli timere; ex hoc iam homines eris capiens ".</seg>
          <seg type="verse" n="11">Et subductis ad terram navibus, relictis omnibus, secuti sunt illum.</seg>
          <seg type="verse" n="12">Et factum est, cum esset in una civitatum, et ecce vir plenus lepra; et videns Iesum et procidens in faciem rogavit eum dicens: " Domine, si vis, potes me mundare ".</seg>
          <seg type="verse" n="13">Et extendens manum tetigit illum dicens: " Volo, mundare! "; et confestim lepra discessit ab illo.</seg>
          <seg type="verse" n="14">Et ipse praecepit illi, ut nemini diceret, sed: " Vade, ostende te sacerdoti et offer pro emundatione tua, sicut praecepit Moyses, in testimonium illis ".</seg>
          <seg type="verse" n="15">Perambulabat autem magis sermo de illo, et conveniebant turbae multae, ut audirent et curarentur ab infirmitatibus suis;</seg>
          <seg type="verse" n="16">ipse autem secedebat in desertis et orabat.</seg>
          <seg type="verse" n="17">Et factum est, in una dierum, et ipse erat docens, et erant pharisaei sedentes et legis doctores, qui venerant ex omni castello Galilaeae et Iudaeae et Ierusalem; et virtus Domini erat ei ad sanandum.</seg>
          <seg type="verse" n="18">Et ecce viri portantes in lecto hominem, qui erat paralyticus, et quaerebant eum inferre et ponere ante eum.</seg>
          <seg type="verse" n="19">Et non invenientes qua parte illum inferrent prae turba, ascenderunt supra tectum et per tegulas summiserunt illum cum lectulo in medium ante Iesum.</seg>
          <seg type="verse" n="20">Quorum fidem ut vidit, dixit: " Homo, remittuntur tibi peccata tua ".</seg>
          <seg type="verse" n="21">Et coeperunt cogitare scribae et pharisaei dicentes: " Quis est hic, qui loquitur blasphemias? Quis potest dimittere peccata nisi solus Deus?.</seg>
          <seg type="verse" n="22">Ut cognovit autem Iesus cogitationes eorum, respondens dixit ad illos: Quid cogitatis in cordibus vestris?</seg>
          <seg type="verse" n="23">Quid est facilius, dicere: "Dimittuntur tibi peccata tua", an dicere: Surge et ambula"?</seg>
          <seg type="verse" n="24">Ut autem sciatis quia Filius hominis potestatem habet in terra dimittere peccata - ait paralytico -: Tibi dico: Surge, tolle lectulum tuum et vade in domum tuam ".</seg>
          <seg type="verse" n="25">Et confestim surgens coram illis tulit, in quo iacebat, et abiit in domum suam magnificans Deum.</seg>
          <seg type="verse" n="26">Et stupor apprehendit omnes, et magnificabant Deum; et repleti sunt timore dicentes: " Vidimus mirabilia hodie ".</seg>
          <seg type="verse" n="27">Et post haec exiit et vidit publicanum nomine Levi sedentem ad teloneum et ait illi: " Sequere me ".</seg>
          <seg type="verse" n="28">Et relictis omnibus, surgens secutus est eum.</seg>
          <seg type="verse" n="29">Et fecit ei convivium magnum Levi in domo sua; et erat turba multa publicanorum et aliorum, qui cum illis erant discumbentes.</seg>
          <seg type="verse" n="30">Et murmurabant pharisaei et scribae eorum adversus discipulos eius dicentes: " Quare cum publicanis et peccatoribus manducatis et bibitis? ".</seg>
          <seg type="verse" n="31">Et respondens Iesus dixit ad illos: " Non egent, qui sani sunt, medico, sed qui male habent.</seg>
          <seg type="verse" n="32">Non veni vocare iustos sed peccatores in paenitentiam ".</seg>
          <seg type="verse" n="33">At illi dixerunt ad eum: " Discipuli Ioannis ieiunant frequenter et obsecrationes faciunt, similiter et pharisaeorum; tui autem edunt et bibunt ".</seg>
          <seg type="verse" n="34">Quibus Iesus ait: " Numquid potestis convivas nuptiarum, dum cum illis est sponsus, facere ieiunare?</seg>
          <seg type="verse" n="35">Venient autem dies; et cum ablatus fuerit ab illis sponsus, tunc ieiunabunt in illis diebus ".</seg>
          <seg type="verse" n="36">Dicebat autem et similitudinem ad illos: " Nemo abscindit commissuram a vestimento novo et immittit in vestimentum vetus; alioquin et novum rumpet, et veteri non conveniet commissura a novo.</seg>
          <seg type="verse" n="37">Et nemo mittit vinum novum in utres veteres; alioquin rumpet vinum novum utres et ipsum effundetur, et utres peribunt;</seg>
          <seg type="verse" n="38">sed vinum novum in utres novos mittendum est.</seg>
          <seg type="verse" n="39">Et nemo bibens vetus vult novum; dicit enim: "Vetus melius est!" ".</seg>
        </div>
        <div type="chapter" n="6">
          <seg type="verse" n="1">Factum est autem in sabbato, cum transiret per sata, et velle bant discipuli eius spicas et manducabant confricantes manibus.</seg>
          <seg type="verse" n="2">Quidam autem pharisaeorum dixerunt: " Quid facitis, quod non licet in sabbatis? ".</seg>
          <seg type="verse" n="3">Et respondens Iesus ad eos dixit: " Nec hoc legistis, quod fecit David, cum esurisset ipse et qui cum eo erant?</seg>
          <seg type="verse" n="4">Quomodo intravit in domum Dei et panes propositionis sumpsit et manducavit et dedit his, qui cum ipso erant, quos non licet manducare nisi tantum sacerdotibus? ".</seg>
          <seg type="verse" n="5">Et dicebat illis: " Dominus est sabbati Filius hominis ".</seg>
          <seg type="verse" n="6">Factum est autem in alio sabbato, ut intraret in synagogam et doceret; et erat ibi homo, et manus eius dextra erat arida.</seg>
          <seg type="verse" n="7">Observabant autem illum scribae et pharisaei, si sabbato curaret, ut invenirent accusare illum.</seg>
          <seg type="verse" n="8">Ipse vero sciebat cogitationes eorum et ait homini, qui habebat manum aridam: " Surge et sta in medium ". Et surgens stetit.</seg>
          <seg type="verse" n="9">Ait autem ad illos Iesus: " Interrogo vos, si licet sabbato bene facere an male; animam salvam facere an perdere? ".</seg>
          <seg type="verse" n="10">Et circumspectis omnibus illis, dixit illi: " Extende manum tuam ". Et fecit; et restituta est manus eius.</seg>
          <seg type="verse" n="11">Ipsi autem repleti sunt insipientia et colloquebantur ad invicem quidnam facerent Iesu.</seg>
          <seg type="verse" n="12">Factum est autem in illis diebus, exiit in montem orare et erat pernoctans in oratione Dei.</seg>
          <seg type="verse" n="13">Et cum dies factus esset, vocavit discipulos suos et elegit Duodecim ex ipsis, quos et apostolos nominavit:</seg>
          <seg type="verse" n="14">Simonem, quem et cognominavit Petrum, et Andream fratrem eius et Iacobum et Ioannem et Philippum et Bartholomaeum</seg>
          <seg type="verse" n="15">et Matthaeum et Thomam et Iacobum Alphaei et Simonem, qui vocatur Zelotes,</seg>
          <seg type="verse" n="16">et Iudam Iacobi et Iudam Iscarioth, qui fuit proditor.</seg>
          <seg type="verse" n="17">Et descendens cum illis stetit in loco campestri, et turba multa discipulorum eius, et multitudo copiosa plebis ab omni Iudaea et Ierusalem et maritima Tyri et Sidonis,</seg>
          <seg type="verse" n="18">qui venerunt, ut audirent eum et sanarentur a languoribus suis; et, qui vexabantur a spiritibus immundis, curabantur.</seg>
          <seg type="verse" n="19">Et omnis turba quaerebant eum tangere, quia virtus de illo exibat et sanabat omnes.</seg>
          <seg type="verse" n="20">Et ipse, elevatis oculis suis in discipulos suos, dicebat: Beati pauperes, quia vestrum est regnum Dei.</seg>
          <seg type="verse" n="21">Beati, qui nunc esuritis, quia saturabimini.Beati, qui nunc fletis, quia ridebitis.</seg>
          <seg type="verse" n="22">Beati eritis, cum vos oderint homines et cum separaverint vos et exprobraverint et eiecerint nomen vestrum tamquam malum propter Filium hominis.</seg>
          <seg type="verse" n="23">Gaudete in illa die et exsultate, ecce enim merces vestra multa in caelo; secundum haec enim faciebant prophetis patres eorum.</seg>
          <seg type="verse" n="24">Verumtamen vae vobis divitibus, quia habetis consolationem vestram!</seg>
          <seg type="verse" n="25">Vae vobis, qui saturati estis nunc, quia esurietis!Vae vobis, qui ridetis nunc, quia lugebitis et flebitis!</seg>
          <seg type="verse" n="26">Vae, cum bene vobis dixerint omnes homines! Secundum haec enim faciebant pseudoprophetis patres eorum.</seg>
          <seg type="verse" n="27">Sed vobis dico, qui auditis: Diligite inimicos vestros, bene facite his, qui vos oderunt;</seg>
          <seg type="verse" n="28">benedicite male dicentibus vobis, orate pro calumniantibus vos.</seg>
          <seg type="verse" n="29">Ei, qui te percutit in maxillam, praebe et alteram; et ab eo, qui aufert tibi vestimentum, etiam tunicam noli prohibere.</seg>
          <seg type="verse" n="30">Omni petenti te tribue; et ab eo, qui aufert, quae tua sunt, ne repetas.</seg>
          <seg type="verse" n="31">Et prout vultis, ut faciant vobis homines, facite illis similiter.</seg>
          <seg type="verse" n="32">Et si diligitis eos, qui vos diligunt, quae vobis est gratia? Nam et peccatores diligentes se diligunt.</seg>
          <seg type="verse" n="33">Et si bene feceritis his, qui vobis bene faciunt, quae vobis est gratia? Si quidem et peccatores idem faciunt.</seg>
          <seg type="verse" n="34">Et si mutuum dederitis his, a quibus speratis recipere, quae vobis gratia est? Nam et peccatores peccatoribus fenerantur, ut recipiant aequalia.</seg>
          <seg type="verse" n="35">Verumtamen diligite inimicos vestros et bene facite et mutuum date nihil desperantes; et erit merces vestra multa, et eritis filii Altissimi, quia ipse benignus est super ingratos et malos.</seg>
          <seg type="verse" n="36">Estote misericordes, sicut et Pater vester misericors est.</seg>
          <seg type="verse" n="37">Et nolite iudicare et non iudicabimini; et nolite condemnare et non condemnabimini. Dimittite et dimittemini;</seg>
          <seg type="verse" n="38">date, et dabitur vobis: mensuram bonam, confertam, coagitatam, supereffluentem dabunt in sinum vestrum; eadem quippe mensura, qua mensi fueritis, remetietur vobis ".</seg>
          <seg type="verse" n="39">Dixit autem illis et similitudinem: " Numquid potest caecus caecum ducere? Nonne ambo in foveam cadent?</seg>
          <seg type="verse" n="40">Non est discipulus super magistrum; perfectus autem omnis erit sicut magister eius.</seg>
          <seg type="verse" n="41">Quid autem vides festucam in oculo fratris tui, trabem autem, quae in oculo tuo est, non consideras?</seg>
          <seg type="verse" n="42">Quomodo potes dicere fratri tuo: "Frater, sine eiciam festucam, quae est in oculo tuo", ipse in oculo tuo trabem non videns? Hypocrita, eice primum trabem de oculo tuo et tunc perspicies, ut educas festucam, quae est in oculo fratris tui.</seg>
          <seg type="verse" n="43">Non est enim arbor bona faciens fructum malum, neque iterum arbor mala faciens fructum bonum.</seg>
          <seg type="verse" n="44">Unaquaeque enim arbor de fructu suo cognoscitur; neque enim de spinis colligunt ficus, neque de rubo vindemiant uvam.</seg>
          <seg type="verse" n="45">Bonus homo de bono thesauro cordis profert bonum, et malus homo de malo profert malum: ex abundantia enim cordis os eius loquitur.</seg>
          <seg type="verse" n="46">Quid autem vocatis me: "Domine, Domine", et non facitis, quae dico?</seg>
          <seg type="verse" n="47">Omnis, qui venit ad me et audit sermones meos et facit eos, ostendam vobis cui similis sit:</seg>
          <seg type="verse" n="48">similis est homini aedificanti domum, qui fodit in altum et posuit fundamentum supra petram; inundatione autem facta, illisum est flumen domui illi et non potuit eam movere; bene enim aedificata erat.</seg>
          <seg type="verse" n="49">Qui autem audivit et non fecit, similis est homini aedificanti domum suam supra terram sine fundamento; in quam illisus est fluvius, et continuo cecidit, et facta est ruina domus illius magna ".</seg>
        </div>
        <div type="chapter" n="7">
          <seg type="verse" n="1">Cum autem implesset omnia verba sua in aures plebis, intra vit Capharnaum.</seg>
          <seg type="verse" n="2">Centurionis autem cuiusdam servus male habens erat moriturus, qui illi erat pretiosus.</seg>
          <seg type="verse" n="3">Et cum audisset de Iesu, misit ad eum seniores Iudaeorum rogans eum, ut veniret et salvaret servum eius.</seg>
          <seg type="verse" n="4">At illi cum venissent ad Iesum, rogabant eum sollicite dicentes: " Dignus est, ut hoc illi praestes:</seg>
          <seg type="verse" n="5">diligit enim gentem nostram et synagogam ipse aedificavit nobis ".</seg>
          <seg type="verse" n="6">Iesus autem ibat cum illis. At cum iam non longe esset a domo, misit centurio amicos dicens ei: " Domine, noli vexari; non enim dignus sum, ut sub tectum meum intres,</seg>
          <seg type="verse" n="7">propter quod et meipsum non sum dignum arbitratus, ut venirem ad te; sed dic verbo, et sanetur puer meus.</seg>
          <seg type="verse" n="8">Nam et ego homo sum sub potestate constitutus, habens sub me milites, et dico huic: "Vade", et vadit; et alii: "Veni", et venit; et servo meo: "Fac hoc", et facit ".</seg>
          <seg type="verse" n="9">Quo audito, Iesus miratus est eum et conversus sequentibus se turbis dixit: " Dico vobis, nec in Israel tantam fidem inveni! ".</seg>
          <seg type="verse" n="10">Et reversi, qui missi fuerant, domum, invenerunt servum sanum.</seg>
          <seg type="verse" n="11">Et factum est, deinceps ivit in civitatem, quae vocatur Naim, et ibant cum illo discipuli eius et turba copiosa.</seg>
          <seg type="verse" n="12">Cum autem appropinquaret portae civitatis, et ecce defunctus efferebatur filius unicus matri suae; et haec vidua erat, et turba civitatis multa cum illa.</seg>
          <seg type="verse" n="13">Quam cum vidisset Dominus, misericordia motus super ea dixit illi: " Noli flere! ".</seg>
          <seg type="verse" n="14">Et accessit et tetigit loculum; hi autem, qui portabant, steterunt. Et ait: " Adulescens, tibi dico: Surge! ".</seg>
          <seg type="verse" n="15">Et resedit, qui erat mortuus, et coepit loqui; et dedit illum matri suae.</seg>
          <seg type="verse" n="16">Accepit autem omnes timor, et magnificabant Deum dicentes: " Propheta magnus surrexit in nobis " et: " Deus visitavit plebem suam ".</seg>
          <seg type="verse" n="17">Et exiit hic sermo in universam Iudaeam de eo et omnem circa regionem.</seg>
          <seg type="verse" n="18">Et nuntiaverunt Ioanni discipuli eius de omnibus his.</seg>
          <seg type="verse" n="19">Et convocavit duos de discipulis suis Ioannes et misit ad Dominum dicens: " Tu es qui venturus es, an alium exspectamus? ".</seg>
          <seg type="verse" n="20">Cum autem venissent ad eum viri, dixerunt: " Ioannes Baptista misit nos ad te dicens: "Tu es qui venturus es, an alium exspectamus?" ".</seg>
          <seg type="verse" n="21">In ipsa hora curavit multos a languoribus et plagis et spiritibus malis et caecis multis donavit visum.</seg>
          <seg type="verse" n="22">Et respondens dixit illis: " Euntes nuntiate Ioanni, quae vidistis et audistis: caeci vident, claudi ambulant, leprosi mundantur et surdi audiunt, mortui resurgunt, pauperes evangelizantur;</seg>
          <seg type="verse" n="23">et beatus est, quicumque non fuerit scandalizatus in me ".</seg>
          <seg type="verse" n="24">Et cum discessissent nuntii Ioannis, coepit dicere de Ioanne ad turbas: Quid existis in desertum videre? Arundinem vento moveri?</seg>
          <seg type="verse" n="25">Sed quid existis videre? Hominem mollibus vestimentis indutum? Ecce, qui in veste pretiosa sunt et deliciis, in domibus regum sunt.</seg>
          <seg type="verse" n="26">Sed quid existis videre? Prophetam? Utique, dico vobis, et plus quam prophetam.</seg>
          <seg type="verse" n="27">Hic est, de quo scriptum est:Ecce mitto angelum meum ante faciem tuam,qui praeparabit viam tuam ante te".</seg>
          <seg type="verse" n="28">Dico vobis: Maior inter natos mulierum Ioanne nemo est; qui autem minor est in regno Dei, maior est illo.</seg>
          <seg type="verse" n="29">Et omnis populus audiens et publicani iustificaverunt Deum, baptizati baptismo Ioannis;</seg>
          <seg type="verse" n="30">pharisaei autem et legis periti consilium Dei spreverunt in semetipsos, non baptizati ab eo.</seg>
          <seg type="verse" n="31">Cui ergo similes dicam homines generationis huius, et cui similes sunt?</seg>
          <seg type="verse" n="32">Similes sunt pueris sedentibus in foro et loquentibus ad invicem, quod dicit:Cantavimus vobis tibiis, et non saltastis;lamentavimus, et non plorastis!".</seg>
          <seg type="verse" n="33">Venit enim Ioannes Baptista neque manducans panem neque bibens vinum, et dicitis: "Daemonium habet!";</seg>
          <seg type="verse" n="34">venit Filius hominis manducans et bibens, et dicitis: "Ecce homo devorator et bibens vinum, amicus publicanorum et peccatorum!".</seg>
          <seg type="verse" n="35">Et iustificata est sapientia ab omnibus filiis suis ".</seg>
          <seg type="verse" n="36">Rogabat autem illum quidam de pharisaeis, ut manducaret cum illo; et ingressus domum pharisaei discubuit.</seg>
          <seg type="verse" n="37">Et ecce mulier, quae erat in civitate peccatrix, ut cognovit quod accubuit in domo pharisaei, attulit alabastrum unguenti;</seg>
          <seg type="verse" n="38">et stans retro secus pedes eius flens lacrimis coepit rigare pedes eius et capillis capitis sui tergebat, et osculabatur pedes eius et unguento ungebat.</seg>
          <seg type="verse" n="39">Videns autem pharisaeus, qui vocaverat eum, ait intra se dicens: " Hic si esset propheta, sciret utique quae et qualis mulier, quae tangit eum, quia peccatrix est ".</seg>
          <seg type="verse" n="40">Et respondens Iesus dixit ad illum: " Simon, habeo tibi aliquid dicere. At ille ait: " Magister, dic ".</seg>
          <seg type="verse" n="41">" Duo debitores erant cuidam feneratori: unus debebat denarios quingentos, alius quinquaginta.</seg>
          <seg type="verse" n="42">Non habentibus illis, unde redderent, donavit utrisque. Quis ergo eorum plus diliget eum? ".</seg>
          <seg type="verse" n="43">Respondens Simon dixit: " Aestimo quia is, cui plus donavit ". At ille dixit ei: " Recte iudicasti ".</seg>
          <seg type="verse" n="44">Et conversus ad mulierem, dixit Simoni: " Vides hanc mulierem? Intravi in domum tuam: aquam pedibus meis non dedisti; haec autem lacrimis rigavit pedes meos et capillis suis tersit.</seg>
          <seg type="verse" n="45">Osculum mihi non dedisti; haec autem, ex quo intravi, non cessavit osculari pedes meos.</seg>
          <seg type="verse" n="46">Oleo caput meum non unxisti; haec autem unguento unxit pedes meos.</seg>
          <seg type="verse" n="47">Propter quod dico tibi: Remissa sunt peccata eius multa, quoniam dilexit multum; cui autem minus dimittitur, minus diligit ".</seg>
          <seg type="verse" n="48">Dixit autem ad illam: " Remissa sunt peccata tua ".</seg>
          <seg type="verse" n="49">Et coeperunt, qui simul accumbebant, dicere intra se: " Quis est hic, qui etiam peccata dimittit?".</seg>
          <seg type="verse" n="50">Dixit autem ad mulierem: " Fides tua te salvam fecit; vade in pace! ".</seg>
        </div>
        <div type="chapter" n="8">
          <seg type="verse" n="1">Et factum est deinceps, et ipse iter faciebat per civitatem et ca stellum praedicans et evangelizans regnum Dei; et Duodecim cum illo</seg>
          <seg type="verse" n="2">et mulieres aliquae, quae erant curatae ab spiritibus malignis et infirmitatibus: Maria, quae vocatur Magdalene, de qua daemonia septem exierant,</seg>
          <seg type="verse" n="3">et Ioanna uxor Chuza, procuratoris Herodis, et Susanna et aliae multae, quae ministrabant eis de facultatibus suis.</seg>
          <seg type="verse" n="4">Cum autem turba plurima conveniret, et de singulis civitatibus properarent ad eum, dixit per similitudinem:</seg>
          <seg type="verse" n="5">" Exiit, qui seminat, seminare semen suum. Et dum seminat ipse, aliud cecidit secus viam et conculcatum est, et volucres caeli comederunt illud.</seg>
          <seg type="verse" n="6">Et aliud cecidit super petram et natum aruit, quia non habebat umorem.</seg>
          <seg type="verse" n="7">Et aliud cecidit inter spinas, et simul exortae spinae suffocaverunt illud.</seg>
          <seg type="verse" n="8">Et aliud cecidit in terram bonam et ortum fecit fructum centuplum ". Haec dicens clamabat: " Qui habet aures audiendi, audiat ".</seg>
          <seg type="verse" n="9">Interrogabant autem eum discipuli eius, quae esset haec parabola.</seg>
          <seg type="verse" n="10">Quibus ipse dixit: " Vobis datum est nosse mysteria regni Dei, ceteris autem in parabolis, ut videntes non videant et audientes non intellegant.</seg>
          <seg type="verse" n="11">Est autem haec parabola: Semen est verbum Dei.</seg>
          <seg type="verse" n="12">Qui autem secus viam, sunt qui audiunt; deinde venit Diabolus et tollit verbum de corde eorum, ne credentes salvi fiant.</seg>
          <seg type="verse" n="13">Qui autem supra petram: qui cum audierint, cum gaudio suscipiunt verbum; et hi radices non habent, qui ad tempus credunt, et in tempore tentationis recedunt.</seg>
          <seg type="verse" n="14">Quod autem in spinis cecidit: hi sunt, qui audierunt et a sollicitudinibus et divitiis et voluptatibus vitae euntes suffocantur et non referunt fructum.</seg>
          <seg type="verse" n="15">Quod autem in bonam terram: hi sunt, qui in corde bono et optimo audientes verbum retinent et fructum afferunt in patientia.</seg>
          <seg type="verse" n="16">Nemo autem lucernam accendens operit eam vaso aut subtus lectum ponit, sed supra candelabrum ponit, ut intrantes videant lumen.</seg>
          <seg type="verse" n="17">Non enim est occultum, quod non manifestetur, nec absconditum, quod non cognoscatur et in palam veniat.</seg>
          <seg type="verse" n="18">Videte ergo quomodo audiatis: qui enim habet, dabitur illi; et, quicumque non habet, etiam quod putat se habere, auferetur ab illo ".</seg>
          <seg type="verse" n="19">Venerunt autem ad illum mater et fratres eius, et non poterant adire ad eum prae turba.</seg>
          <seg type="verse" n="20">Et nuntiatum est illi: " Mater tua et fratres tui stant foris volentes te videre ".</seg>
          <seg type="verse" n="21">Qui respondens dixit ad eos: " Mater mea et fratres mei hi sunt, qui verbum Dei audiunt et faciunt ".</seg>
          <seg type="verse" n="22">Factum est autem in una dierum, et ipse ascendit in navem et discipuli eius, et ait ad illos: " Transfretemus trans stagnum ". Et ascenderunt.</seg>
          <seg type="verse" n="23">Navigantibus autem illis, obdormivit. Et descendit procella venti in stagnum, et complebantur et periclitabantur.</seg>
          <seg type="verse" n="24">Accedentes autem suscitaverunt eum dicentes: " Praeceptor, praeceptor, perimus! ". At ille surgens increpavit ventum et tempestatem aquae, et cessaverunt, et facta est tranquillitas.</seg>
          <seg type="verse" n="25">Dixit autem illis: " Ubi est fides vestra? ". Qui timentes mirati sunt dicentes ad invicem: " Quis putas hic est, quia et ventis imperat et aquae, et oboediunt ei? ".</seg>
          <seg type="verse" n="26">Enavigaverunt autem ad regionem Gergesenorum, quae est contra Galilaeam.</seg>
          <seg type="verse" n="27">Et cum egressus esset ad terram, occurrit illi vir quidam de civitate, qui habebat daemonia et iam tempore multo vestimento non induebatur neque in domo manebat sed in monumentis.</seg>
          <seg type="verse" n="28">Is ut vidit Iesum, exclamans procidit ante illum et voce magna dixit: " Quid mihi et tibi est, Iesu, Fili Dei Altissimi? Obsecro te, ne me torqueas ".</seg>
          <seg type="verse" n="29">Praecipiebat enim spiritui immundo, ut exiret ab homine. Multis enim temporibus arripiebat illum, vinciebatur catenis et compedibus custoditus; et ruptis vinculis, agebatur a daemonio in deserta.</seg>
          <seg type="verse" n="30">Interrogavit autem illum Iesus dicens: " Quod tibi nomen est? ". At ille dixit: " Legio ", quia intraverunt daemonia multa in eum.</seg>
          <seg type="verse" n="31">Et rogabant eum, ne imperaret illis, ut in abyssum irent.</seg>
          <seg type="verse" n="32">Erat autem ibi grex porcorum multorum pascentium in monte; et rogaverunt eum, ut permitteret eis in illos ingredi. Et permisit illis.</seg>
          <seg type="verse" n="33">Exierunt ergo daemonia ab homine et intraverunt in porcos, et impetu abiit grex per praeceps in stagnum et suffocatus est.</seg>
          <seg type="verse" n="34">Quod ut viderunt factum, qui pascebant, fugerunt et nuntiaverunt in civitatem et in villas.</seg>
          <seg type="verse" n="35">Exierunt autem videre, quod factum est, et venerunt ad Iesum et invenerunt hominem sedentem, a quo daemonia exierant, vestitum ac sana mente ad pedes Iesu et timuerunt.</seg>
          <seg type="verse" n="36">Nuntiaverunt autem illis hi, qui viderant, quomodo sanus factus esset, qui a daemonio vexabatur.</seg>
          <seg type="verse" n="37">Et rogaverunt illum omnis multitudo regionis Gergesenorum, ut discederet ab ipsis, quia timore magno tenebantur. Ipse autem ascendens navem reversus est.</seg>
          <seg type="verse" n="38">Et rogabat illum vir, a quo daemonia exierant, ut cum eo esset. Dimisit autem eum dicens:</seg>
          <seg type="verse" n="39">" Redi domum tuam et narra quanta tibi fecit Deus ". Et abiit per universam civitatem praedicans quanta illi fecisset Iesus.</seg>
          <seg type="verse" n="40">Cum autem rediret Iesus, excepit illum turba; erant enim omnes exspectantes eum.</seg>
          <seg type="verse" n="41">Et ecce venit vir, cui nomen Iairus, et ipse princeps synagogae erat, et cecidit ad pedes Iesu rogans eum, ut intraret in domum eius,</seg>
          <seg type="verse" n="42">quia filia unica erat illi fere annorum duodecim, et haec moriebatur. Et dum iret, a turbis comprimebatur.</seg>
          <seg type="verse" n="43">Et mulier quaedam erat in fluxu sanguinis ab annis duodecim, quae in medicos erogaverat omnem substantiam suam nec ab ullo potuit curari;</seg>
          <seg type="verse" n="44">accessit retro et tetigit fimbriam vestimenti eius, et confestim stetit fluxus sanguinis eius.</seg>
          <seg type="verse" n="45">Et ait Iesus: " Quis est, qui me tetigit? ". Negantibus autem omnibus, dixit Petrus: " Praeceptor, turbae te comprimunt et affligunt ".</seg>
          <seg type="verse" n="46">At dixit Iesus: " Tetigit me aliquis; nam et ego novi virtutem de me exisse ".</seg>
          <seg type="verse" n="47">Videns autem mulier quia non latuit, tremens venit et procidit ante eum et ob quam causam tetigerit eum indicavit coram omni populo et quemadmodum confestim sanata sit.</seg>
          <seg type="verse" n="48">At ipse dixit illi: " Filia, fides tua te salvam fecit. Vade in pace ".</seg>
          <seg type="verse" n="49">Adhuc illo loquente, venit quidam e domo principis synagogae dicens: " Mortua est filia tua; noli amplius vexare magistrum ".</seg>
          <seg type="verse" n="50">Iesus autem, audito hoc verbo, respondit ei: " Noli timere; crede tantum, et salva erit ".</seg>
          <seg type="verse" n="51">Et cum venisset domum, non permisit intrare secum quemquam nisi Petrum et Ioannem et Iacobum et patrem puellae et matrem.</seg>
          <seg type="verse" n="52">Flebant autem omnes et plangebant illam. At ille dixit: " Nolite flere; non est enim mortua, sed dormit ".</seg>
          <seg type="verse" n="53">Et deridebant eum scientes quia mortua esset.</seg>
          <seg type="verse" n="54">Ipse autem tenens manum eius clamavit dicens: " Puella, surge! ".</seg>
          <seg type="verse" n="55">Et reversus est spiritus eius, et surrexit continuo; et iussit illi dari manducare.</seg>
          <seg type="verse" n="56">Et stupuerunt parentes eius, quibus praecepit, ne alicui dicerent, quod factum erat.</seg>
        </div>
        <div type="chapter" n="9">
          <seg type="verse" n="1">Convocatis autem Duodecim, dedit illis virtutem et potesta tem super omnia daemonia, et ut languores curarent,</seg>
          <seg type="verse" n="2">et misit illos praedicare regnum Dei et sanare infirmos;</seg>
          <seg type="verse" n="3">et ait ad illos: " Nihil tuleritis in via, neque virgam neque peram neque panem neque pecuniam, neque duas tunicas habeatis.</seg>
          <seg type="verse" n="4">Et in quamcumque domum intraveritis, ibi manete et inde exite.</seg>
          <seg type="verse" n="5">Et quicumque non receperint vos, exeuntes de civitate illa pulverem pedum vestrorum excutite in testimonium supra illos ".</seg>
          <seg type="verse" n="6">Egressi autem circumibant per castella evangelizantes et curantes ubique.</seg>
          <seg type="verse" n="7">Audivit autem Herodes tetrarcha omnia, quae fiebant, et haesitabat, eo quod diceretur a quibusdam: " Ioannes surrexit a mortuis ";</seg>
          <seg type="verse" n="8">a quibusdam vero: " Elias apparuit "; ab aliis autem: " Propheta unus de antiquis surrexit ".</seg>
          <seg type="verse" n="9">Et ait Herodes: " Ioannem ego decollavi; quis autem est iste, de quo audio ego talia? ". Et quaerebat videre eum.</seg>
          <seg type="verse" n="10">Et reversi apostoli narraverunt illi, quaecumque fecerunt. Et assumptis illis, secessit seorsum ad civitatem, quae vocatur Bethsaida.</seg>
          <seg type="verse" n="11">Quod cum cognovissent turbae, secutae sunt illum. Et excepit illos et loquebatur illis de regno Dei et eos, qui cura indigebant, sanabat.</seg>
          <seg type="verse" n="12">Dies autem coeperat declinare; et accedentes Duodecim dixerunt illi: " Dimitte turbam, ut euntes in castella villasque, quae circa sunt, divertant et inveniant escas, quia hic in loco deserto sumus ".</seg>
          <seg type="verse" n="13">Ait autem ad illos: " Vos date illis manducare ". At illi dixerunt: " Non sunt nobis plus quam quinque panes et duo pisces, nisi forte nos eamus et emamus in omnem hanc turbam escas ".</seg>
          <seg type="verse" n="14">Erant enim fere viri quinque milia. Ait autem ad discipulos suos: " Facite illos discumbere per convivia ad quinquagenos ".</seg>
          <seg type="verse" n="15">Et ita fecerunt et discumbere fecerunt omnes.</seg>
          <seg type="verse" n="16">Acceptis autem quinque panibus et duobus piscibus, respexit in caelum et benedixit illis et fregit et dabat discipulis suis, ut ponerent ante turbam.</seg>
          <seg type="verse" n="17">Et manducaverunt et saturati sunt omnes; et sublatum est, quod superfuit illis, fragmentorum cophini duodecim.</seg>
          <seg type="verse" n="18">Et factum est, cum solus esset orans, erant cum illo discipuli, et interrogavit illos dicens: " Quem me dicunt esse turbae? ".</seg>
          <seg type="verse" n="19">At illi responderunt et dixerunt: " Ioannem Baptistam, alii autem Eliam, alii vero: Propheta unus de prioribus surrexit ".</seg>
          <seg type="verse" n="20">Dixit autem illis: " Vos autem quem me esse dicitis? ". Respondens Petrus dixit: " Christum Dei ".</seg>
          <seg type="verse" n="21">At ille increpans illos praecepit, ne cui dicerent hoc,</seg>
          <seg type="verse" n="22">dicens: " Oportet Filium hominis multa pati et reprobari a senioribus et principibus sacerdotum et scribis et occidi et tertia die resurgere ".</seg>
          <seg type="verse" n="23">Dicebat autem ad omnes: " Si quis vult post me venire, abneget semetipsum et tollat crucem suam cotidie et sequatur me.</seg>
          <seg type="verse" n="24">Qui enim voluerit animam suam salvam facere, perdet illam; qui autem perdiderit animam suam propter me, hic salvam faciet illam.</seg>
          <seg type="verse" n="25">Quid enim proficit homo, si lucretur universum mundum, se autem ipsum perdat vel detrimentum sui faciat?</seg>
          <seg type="verse" n="26">Nam qui me erubuerit et meos sermones, hunc Filius hominis erubescet, cum venerit in gloria sua et Patris et sanctorum angelorum.</seg>
          <seg type="verse" n="27">Dico autem vobis vere: Sunt aliqui hic stantes, qui non gustabunt mortem, donec videant regnum Dei ".</seg>
          <seg type="verse" n="28">Factum est autem post haec verba fere dies octo, et assumpsit Petrum et Ioannem et Iacobum et ascendit in montem, ut oraret.</seg>
          <seg type="verse" n="29">Et facta est, dum oraret, species vultus eius altera, et vestitus eius albus, refulgens.</seg>
          <seg type="verse" n="30">Et ecce duo viri loquebantur cum illo, et erant Moyses et Elias,</seg>
          <seg type="verse" n="31">qui visi in gloria dicebant exodum eius, quam completurus erat in Ierusalem.</seg>
          <seg type="verse" n="32">Petrus vero et qui cum illo gravati erant somno; et evigilantes viderunt gloriam eius et duos viros, qui stabant cum illo.</seg>
          <seg type="verse" n="33">Et factum est, cum discederent ab illo, ait Petrus ad Iesum: " Praeceptor, bonum est nos hic esse; et faciamus tria tabernacula: unum tibi et unum Moysi et unum Eliae ", nesciens quid diceret.</seg>
          <seg type="verse" n="34">Haec autem illo loquente, facta est nubes et obumbravit eos; et timuerunt intrantibus illis in nubem.</seg>
          <seg type="verse" n="35">Et vox facta est de nube dicens: " Hic est Filius meus electus; ipsum audite ".</seg>
          <seg type="verse" n="36">Et dum fieret vox, inventus est Iesus solus. Et ipsi tacuerunt et nemini dixerunt in illis diebus quidquam ex his, quae viderant.</seg>
          <seg type="verse" n="37">Factum est autem in sequenti die, descendentibus illis de monte, occurrit illi turba multa.</seg>
          <seg type="verse" n="38">Et ecce vir de turba exclamavit dicens: " Magister, obsecro te, respice in filium meum, quia unicus est mihi;</seg>
          <seg type="verse" n="39">et ecce spiritus apprehendit illum, et subito clamat, et dissipat eum cum spuma et vix discedit ab eo dilanians eum;</seg>
          <seg type="verse" n="40">et rogavi discipulos tuos, ut eicerent illum, et non potuerunt ".</seg>
          <seg type="verse" n="41">Respondens autem Iesus dixit: " O generatio infidelis et perversa, usquequo ero apud vos et patiar vos? Adduc huc filium tuum ".</seg>
          <seg type="verse" n="42">Et cum accederet, elisit illum daemonium et dissipavit. Et increpavit Iesus spiritum immundum et sanavit puerum et reddidit illum patri eius.</seg>
          <seg type="verse" n="43">Stupebant autem omnes in magnitudine Dei.Omnibusque mirantibus in omnibus, quae faciebat, dixit ad discipulos suos:</seg>
          <seg type="verse" n="44">" Ponite vos in auribus vestris sermones istos: Filius enim hominis futurum est ut tradatur in manus hominum ".</seg>
          <seg type="verse" n="45">At illi ignorabant verbum istud, et erat velatum ante eos, ut non sentirent illud, et time bant interrogare eum de hoc verbo.</seg>
          <seg type="verse" n="46">Intravit autem cogitatio in eos, quis eorum maior esset.</seg>
          <seg type="verse" n="47">At Iesus sciens cogitationem cordis illorum, apprehendens puerum statuit eum secus se</seg>
          <seg type="verse" n="48">et ait illis: " Quicumque susceperit puerum istum in nomine meo, me recipit; et, quicumque me receperit, recipit eum, qui me misit; nam qui minor est inter omnes vos, hic maior est ".</seg>
          <seg type="verse" n="49">Respondens autem Ioannes dixit: " Praeceptor, vidimus quendam in nomine tuo eicientem daemonia et prohibuimus eum, quia non sequitur nobiscum ".</seg>
          <seg type="verse" n="50">Et ait ad illum Iesus: " Nolite prohibere; qui enim non est adversus vos, pro vobis est ".</seg>
          <seg type="verse" n="51">Factum est autem, dum complerentur dies assumptionis eius, et ipse faciem suam firmavit, ut iret Ierusalem,</seg>
          <seg type="verse" n="52">et misit nuntios ante conspectum suum. Et euntes intraverunt in castellum Samaritanorum, ut pararent illi.</seg>
          <seg type="verse" n="53">Et non receperunt eum, quia facies eius erat euntis Ierusalem.</seg>
          <seg type="verse" n="54">Cum vidissent autem discipuli Iacobus et Ioannes, dixerunt: " Domine, vis dicamus, ut ignis descendat de caelo et consumat illos? ".</seg>
          <seg type="verse" n="55">Et conversus increpavit illos.</seg>
          <seg type="verse" n="56">Et ierunt in aliud castellum.</seg>
          <seg type="verse" n="57">Et euntibus illis in via, dixit quidam ad illum: " Sequar te, quocumque ieris ".</seg>
          <seg type="verse" n="58">Et ait illi Iesus: " Vulpes foveas habent, et volucres caeli nidos, Filius autem hominis non habet, ubi caput reclinet ".</seg>
          <seg type="verse" n="59">Ait autem ad alterum: " Sequere me ". Ille autem dixit: " Domine, permitte mihi primum ire et sepelire patrem meum ".</seg>
          <seg type="verse" n="60">Dixitque ei Iesus: " Sine, ut mortui sepeliant mortuos suos; tu autem vade, annuntia regnum Dei ".</seg>
          <seg type="verse" n="61">Et ait alter: " Sequar te, Domine, sed primum permitte mihi renuntiare his, qui domi sunt ".</seg>
          <seg type="verse" n="62">Ait ad illum Iesus: " Nemo mittens manum suam in aratrum et aspiciens retro, aptus est regno Dei ".</seg>
        </div>
        <div type="chapter" n="10">
          <seg type="verse" n="1">Post haec autem designavit Dominus alios septuaginta duos et misit illos binos ante faciem suam in omnem civitatem et locum, quo erat ipse venturus.</seg>
          <seg type="verse" n="2">Et dicebat illis: " Messis quidem multa, operarii autem pauci; rogate ergo Dominum messis, ut mittat operarios in messem suam.</seg>
          <seg type="verse" n="3">Ite; ecce ego mitto vos sicut agnos inter lupos.</seg>
          <seg type="verse" n="4">Nolite portare sacculum neque peram neque calceamenta et neminem per viam salutaveritis.</seg>
          <seg type="verse" n="5">In quamcumque domum intraveritis, primum dicite: "Pax huic domui".</seg>
          <seg type="verse" n="6">Et si ibi fuerit filius pacis, requiescet super illam pax vestra; sin autem, ad vos revertetur.</seg>
          <seg type="verse" n="7">In eadem autem domo manete edentes et bibentes, quae apud illos sunt: dignus enim est operarius mercede sua. Nolite transire de domo in domum.</seg>
          <seg type="verse" n="8">Et in quamcumque civitatem intraveritis, et susceperint vos, manducate, quae apponuntur vobis,</seg>
          <seg type="verse" n="9">et curate infirmos, qui in illa sunt, et dicite illis: "Appropinquavit in vos regnum Dei".</seg>
          <seg type="verse" n="10">In quamcumque civitatem intraveritis, et non receperint vos, exeuntes in plateas eius dicite:</seg>
          <seg type="verse" n="11">"Etiam pulverem, qui adhaesit nobis ad pedes de civitate vestra, extergimus in vos; tamen hoc scitote, quia appropinquavit regnum Dei".</seg>
          <seg type="verse" n="12">Dico vobis quia Sodomis in die illa remissius erit quam illi civitati.</seg>
          <seg type="verse" n="13">Vae tibi, Chorazin! Vae tibi, Bethsaida! Quia si in Tyro et Sidone factae fuissent virtutes, quae in vobis factae sunt, olim in cilicio et cinere sedentes paeniterent.</seg>
          <seg type="verse" n="14">Verumtamen Tyro et Sidoni remissius erit in iudicio quam vobis.</seg>
          <seg type="verse" n="15">Et tu, Capharnaum, numquid usque in caelum exaltaberis? Usque ad infernum demergeris!</seg>
          <seg type="verse" n="16">Qui vos audit, me audit; et, qui vos spernit, me spernit; qui autem me spernit, spernit eum, qui me misit ".</seg>
          <seg type="verse" n="17">Reversi sunt autem septuaginta duo cum gaudio dicentes: " Domine, etiam daemonia subiciuntur nobis in nomine tuo! ".</seg>
          <seg type="verse" n="18">Et ait illis: " Videbam Satanam sicut fulgur de caelo cadentem.</seg>
          <seg type="verse" n="19">Ecce dedi vobis potestatem calcandi supra serpentes et scorpiones et supra omnem virtutem inimici; et nihil vobis nocebit.</seg>
          <seg type="verse" n="20">Verumtamen in hoc nolite gaudere, quia spiritus vobis subiciuntur; gaudete autem quod nomina vestra scripta sunt in caelis ".</seg>
          <seg type="verse" n="21">In ipsa hora exsultavit Spiritu Sancto et dixit: " Confiteor tibi, Pater, Domine caeli et terrae, quod abscondisti haec a sapientibus et prudentibus et revelasti ea parvulis; etiam, Pater, quia sic placuit ante te.</seg>
          <seg type="verse" n="22">Omnia mihi tradita sunt a Patre meo; et nemo scit qui sit Filius, nisi Pater, et qui sit Pater, nisi Filius et cui voluerit Filius revelare ".</seg>
          <seg type="verse" n="23">Et conversus ad discipulos seorsum dixit: " Beati oculi, qui vident, quae videtis.</seg>
          <seg type="verse" n="24">Dico enim vobis: Multi prophetae et reges voluerunt videre, quae vos videtis, et non viderunt, et audire, quae auditis, et non audierunt ".</seg>
          <seg type="verse" n="25">Et ecce quidam legis peritus surrexit tentans illum dicens: " Magister, quid faciendo vitam aeternam possidebo? ".</seg>
          <seg type="verse" n="26">At ille dixit ad eum: " In Lege quid scriptum est? Quomodo legis? ".</seg>
          <seg type="verse" n="27">Ille autem respondens dixit: " Diliges Dominum Deum tuum ex toto corde tuo et ex tota anima tua et ex omnibus viribus tuis et ex omni mente tua et proximum tuum sicut teipsum ".</seg>
          <seg type="verse" n="28">Dixitque illi: " Recte respondisti; hoc fac et vives ".</seg>
          <seg type="verse" n="29">Ille autem, volens iustificare seipsum, dixit ad Iesum: " Et quis est meus proximus? ".</seg>
          <seg type="verse" n="30">Suscipiens autem Iesus dixit: " Homo quidam descendebat ab Ierusalem in Iericho et incidit in latrones, qui etiam despoliaverunt eum et, plagis impositis, abierunt, semivivo relicto.</seg>
          <seg type="verse" n="31">Accidit autem, ut sacerdos quidam descenderet eadem via et, viso illo, praeterivit;</seg>
          <seg type="verse" n="32">similiter et Levita, cum esset secus locum et videret eum, pertransiit.</seg>
          <seg type="verse" n="33">Samaritanus autem quidam iter faciens, venit secus eum et videns eum misericordia motus est,</seg>
          <seg type="verse" n="34">et appropians alligavit vulnera eius infundens oleum et vinum; et imponens illum in iumentum suum duxit in stabulum et curam eius egit.</seg>
          <seg type="verse" n="35">Et altera die protulit duos denarios et dedit stabulario et ait: "Curam illius habe, et, quodcumque supererogaveris, ego, cum rediero, reddam tibi".</seg>
          <seg type="verse" n="36">Quis horum trium videtur tibi proximus fuisse illi, qui incidit in latrones? ".</seg>
          <seg type="verse" n="37">At ille dixit: " Qui fecit misericordiam in illum ". Et ait illi Iesus: Vade et tu fac similiter ".</seg>
          <seg type="verse" n="38">Cum autem irent, ipse intravit in quoddam castellum, et mulier quaedam Martha nomine excepit illum.</seg>
          <seg type="verse" n="39">Et huic erat soror nomine Maria, quae etiam sedens secus pedes Domini audiebat verbum illius.</seg>
          <seg type="verse" n="40">Martha autem satagebat circa frequens ministerium; quae stetit et ait: Domine, non est tibi curae quod soror mea reliquit me solam ministrare? Dic ergo illi, ut me adiuvet ".</seg>
          <seg type="verse" n="41">Et respondens dixit illi Dominus: " Martha, Martha, sollicita es et turbaris erga plurima,</seg>
          <seg type="verse" n="42">porro unum est necessarium; Maria enim optimam partem elegit, quae non auferetur ab ea ".</seg>
        </div>
        <div type="chapter" n="11">
          <seg type="verse" n="1">Et factum est cum esset in loco quodam orans, ut cessa vit, dixit unus ex discipulis eius ad eum: " Domine, doce nos orare, sicut et Ioannes docuit discipulos suos ".</seg>
          <seg type="verse" n="2">Et ait illis: " Cum oratis, dicite:Pater, sanctificetur nomen tuum,adveniat regnum tuum;</seg>
          <seg type="verse" n="3">panem nostrum cotidianum da nobis cotidie,</seg>
          <seg type="verse" n="4">et dimitte nobis peccata nostra,si quidem et ipsi dimittimus omni debenti nobis,et ne nos inducas in tentationem ".</seg>
          <seg type="verse" n="5">Et ait ad illos: " Quis vestrum habebit amicum et ibit ad illum media nocte et dicet illi: "Amice, commoda mihi tres panes,</seg>
          <seg type="verse" n="6">quoniam amicus meus venit de via ad me, et non habeo, quod ponam ante illum";</seg>
          <seg type="verse" n="7">et ille de intus respondens dicat: "Noli mihi molestus esse; iam ostium clausum est, et pueri mei mecum sunt in cubili; non possum surgere et dare tibi".</seg>
          <seg type="verse" n="8">Dico vobis: Et si non dabit illi surgens, eo quod amicus eius sit, propter improbitatem tamen eius surget et dabit illi, quotquot habet necessarios.</seg>
          <seg type="verse" n="9">Et ego vobis dico: Petite, et dabitur vobis; quaerite, et invenietis; pulsate, et aperietur vobis.</seg>
          <seg type="verse" n="10">Omnis enim qui petit, accipit; et, qui quaerit, invenit; et pulsanti aperietur.</seg>
          <seg type="verse" n="11">Quem autem ex vobis patrem filius petierit piscem, numquid pro pisce serpentem dabit illi?</seg>
          <seg type="verse" n="12">Aut si petierit ovum, numquid porriget illi scorpionem?</seg>
          <seg type="verse" n="13">Si ergo vos, cum sitis mali, nostis dona bona dare filiis vestris, quanto magis Pater de caelo dabit Spiritum Sanctum petentibus se ".</seg>
          <seg type="verse" n="14">Et erat eiciens daemonium, et illud erat mutum; et factum est, cum daemonium exisset, locutus est mutus. Et admiratae sunt turbae;</seg>
          <seg type="verse" n="15">quidam autem ex eis dixerunt: " In Beelzebul principe daemoniorum eicit daemonia ".</seg>
          <seg type="verse" n="16">Et alii tentantes signum de caelo quaerebant ab eo.</seg>
          <seg type="verse" n="17">Ipse autem sciens cogitationes eorum dixit eis: " Omne regnum in seipsum divisum desolatur, et domus supra domum cadit.</seg>
          <seg type="verse" n="18">Si autem et Satanas in seipsum divisus est, quomodo stabit regnum ipsius? Quia dicitis in Beelzebul eicere me daemonia.</seg>
          <seg type="verse" n="19">Si autem ego in Beelzebul eicio daemonia, filii vestri in quo eiciunt? Ideo ipsi iudices vestri erunt.</seg>
          <seg type="verse" n="20">Porro si in digito Dei eicio daemonia, profecto pervenit in vos regnum Dei.</seg>
          <seg type="verse" n="21">Cum fortis armatus custodit atrium suum, in pace sunt ea, quae possidet;</seg>
          <seg type="verse" n="22">si autem fortior illo superveniens vicerit eum, universa arma eius auferet, in quibus confidebat, et spolia eius distribuet.</seg>
          <seg type="verse" n="23">Qui non est mecum, adversum me est; et, qui non colligit mecum, dispergit.</seg>
          <seg type="verse" n="24">Cum immundus spiritus exierit de homine, perambulat per loca inaquosa quaerens requiem; et non inveniens dicit: "Revertar in domum meam unde exivi".</seg>
          <seg type="verse" n="25">Et cum venerit, invenit scopis mundatam et exornatam.</seg>
          <seg type="verse" n="26">Et tunc vadit et assumit septem alios spiritus nequiores se, et ingressi habitant ibi; et sunt novissima hominis illius peiora prioribus.</seg>
          <seg type="verse" n="27">Factum est autem, cum haec diceret, extollens vocem quaedam mulier de turba dixit illi: " Beatus venter, qui te portavit, et ubera, quae suxisti! ".</seg>
          <seg type="verse" n="28">At ille dixit: " Quinimmo beati, qui audiunt verbum Dei et custodiunt!.</seg>
          <seg type="verse" n="29">Turbis autem concurrentibus, coepit dicere: " Generatio haec generatio nequam est; signum quaerit, et signum non dabitur illi, nisi signum Ionae.</seg>
          <seg type="verse" n="30">Nam sicut Ionas fuit signum Ninevitis, ita erit et Filius hominis generationi isti.</seg>
          <seg type="verse" n="31">Regina austri surget in iudicio cum viris generationis huius et condemnabit illos, quia venit a finibus terrae audire sapientiam Salomonis, et ecce plus Salomone hic.</seg>
          <seg type="verse" n="32">Viri Ninevitae surgent in iudicio cum generatione hac et condemnabunt illam, quia paenitentiam egerunt ad praedicationem Ionae, et ecce plus Iona hic.</seg>
          <seg type="verse" n="33">Nemo lucernam accendit et in abscondito ponit neque sub modio sed supra candelabrum, ut, qui ingrediuntur, lumen videant.</seg>
          <seg type="verse" n="34">Lucerna corporis est oculus tuus. Si oculus tuus fuerit simplex, totum corpus tuum lucidum erit; si autem nequam fuerit, etiam corpus tuum tenebrosum erit.</seg>
          <seg type="verse" n="35">Vide ergo, ne lumen, quod in te est, tenebrae sint.</seg>
          <seg type="verse" n="36">Si ergo corpus tuum totum lucidum fuerit non habens aliquam partem tenebrarum, erit lucidum totum, sicut quando lucerna in fulgore suo illuminat te ".</seg>
          <seg type="verse" n="37">Et cum loqueretur, rogavit illum quidam pharisaeus, ut pranderet apud se; et ingressus recubuit.</seg>
          <seg type="verse" n="38">Pharisaeus autem videns miratus est quod non baptizatus esset ante prandium.</seg>
          <seg type="verse" n="39">Et ait Dominus ad illum: " Nunc vos pharisaei, quod de foris est calicis et catini, mundatis; quod autem intus est vestrum, plenum est rapina et iniquitate.</seg>
          <seg type="verse" n="40">Stulti! Nonne, qui fecit, quod de foris est, etiam id, quod de intus est, fecit?</seg>
          <seg type="verse" n="41">Verumtamen, quae insunt, date eleemosynam; et ecce omnia munda sunt vobis.</seg>
          <seg type="verse" n="42">Sed vae vobis pharisaeis, quia decimatis mentam et rutam et omne holus et praeteritis iudicium et caritatem Dei! Haec autem oportuit facere et illa non omittere.</seg>
          <seg type="verse" n="43">Vae vobis pharisaeis, quia diligitis primam cathedram in synagogis et salutationes in foro!</seg>
          <seg type="verse" n="44">Vae vobis, quia estis ut monumenta, quae non parent, et homines ambulantes supra nesciunt! ".</seg>
          <seg type="verse" n="45">Respondens autem quidam ex legis peritis ait illi: " Magister, haec dicens etiam nobis contumeliam facis ".</seg>
          <seg type="verse" n="46">At ille ait: " Et vobis legis peritis: Vae, quia oneratis homines oneribus, quae portari non possunt, et ipsi uno digito vestro non tangitis sarcinas!</seg>
          <seg type="verse" n="47">Vae vobis, quia aedificatis monumenta prophetarum, patres autem vestri occiderunt illos!</seg>
          <seg type="verse" n="48">Profecto testificamini et consentitis operibus patrum vestrorum, quoniam ipsi quidem eos occiderunt, vos autem aedificatis.</seg>
          <seg type="verse" n="49">Propterea et sapientia Dei dixit: Mittam ad illos prophetas et apostolos, et ex illis occident et persequentur,</seg>
          <seg type="verse" n="50">ut requiratur sanguis omnium prophetarum, qui effusus est a constitutione mundi, a generatione ista,</seg>
          <seg type="verse" n="51">a sanguine Abel usque ad sanguinem Zachariae, qui periit inter altare et aedem. Ita dico vobis: Requiretur ab hac generatione.</seg>
          <seg type="verse" n="52">Vae vobis legis peritis, quia tulistis clavem scientiae! Ipsi non introistis et eos, qui introibant, prohibuistis ".</seg>
          <seg type="verse" n="53">Cum autem inde exisset, coeperunt scribae et pharisaei graviter insistere et eum allicere in sermone de multis</seg>
          <seg type="verse" n="54">insidiantes ei, ut caperent aliquid ex ore eius.</seg>
        </div>
        <div type="chapter" n="12">
          <seg type="verse" n="1">Interea multis turbis cir cumstantibus, ita ut se invi cem conculcarent, coepit dicere ad discipulos suos primum: " Attendite a fermento pharisaeorum, quod est hypocrisis.</seg>
          <seg type="verse" n="2">Nihil autem opertum est, quod non reveletur, neque absconditum, quod non sciatur.</seg>
          <seg type="verse" n="3">Quoniam, quae in tenebris dixistis, in lumine audientur; et, quod in aurem locuti estis in cubiculis, praedicabitur in tectis.</seg>
          <seg type="verse" n="4">Dico autem vobis amicis meis: Ne terreamini ab his, qui occidunt corpus et post haec non habent amplius, quod faciant.</seg>
          <seg type="verse" n="5">Ostendam autem vobis quem timeatis: Timete eum, qui postquam occiderit, habet potestatem mittere in gehennam. Ita dico vobis: Hunc timete.</seg>
          <seg type="verse" n="6">Nonne quinque passeres veneunt dipundio? Et unus ex illis non est in oblivione coram Deo.</seg>
          <seg type="verse" n="7">Sed et capilli capitis vestri omnes numerati sunt. Nolite timere; multis passeribus pluris estis.</seg>
          <seg type="verse" n="8">Dico autem vobis: Omnis, quicumque confessus fuerit in me coram hominibus, et Filius hominis confitebitur in illo coram angelis Dei;</seg>
          <seg type="verse" n="9">qui autem negaverit me coram hominibus, denegabitur coram angelis Dei.</seg>
          <seg type="verse" n="10">Et omnis, qui dicet verbum in Filium hominis, remittetur illi; ei autem, qui in Spiritum Sanctum blasphemaverit, non remittetur.</seg>
          <seg type="verse" n="11">Cum autem inducent vos in synagogas et ad magistratus et potestates, nolite solliciti esse qualiter aut quid respondeatis aut quid dicatis:</seg>
          <seg type="verse" n="12">Spiritus enim Sanctus docebit vos in ipsa hora, quae oporteat dicere ".</seg>
          <seg type="verse" n="13">Ait autem quidam ei de turba: " Magister, dic fratri meo, ut dividat mecum hereditatem ".</seg>
          <seg type="verse" n="14">At ille dixit ei: " Homo, quis me constituit iudicem aut divisorem super vos? ".</seg>
          <seg type="verse" n="15">Dixitque ad illos: " Videte et cavete ab omni avaritia, quia si cui res abundant, vita eius non est ex his, quae possidet ".</seg>
          <seg type="verse" n="16">Dixit autem similitudinem ad illos dicens: " Hominis cuiusdam divitis uberes fructus ager attulit.</seg>
          <seg type="verse" n="17">Et cogitabat intra se dicens: "Quid faciam, quod non habeo, quo congregem fructus meos?".</seg>
          <seg type="verse" n="18">Et dixit: "Hoc faciam: destruam horrea mea et maiora aedificabo et illuc congregabo omne triticum et bona mea;</seg>
          <seg type="verse" n="19">et dicam animae meae: Anima, habes multa bona posita in annos plurimos; requiesce, comede, bibe, epulare".</seg>
          <seg type="verse" n="20">Dixit autem illi Deus: "Stulte! Hac nocte animam tuam repetunt a te; quae autem parasti, cuius erunt?".</seg>
          <seg type="verse" n="21">Sic est qui sibi thesaurizat et non fit in Deum dives ".</seg>
          <seg type="verse" n="22">Dixitque ad discipulos suos: " Ideo dico vobis: nolite solliciti esse animae quid manducetis, neque corpori quid vestiamini.</seg>
          <seg type="verse" n="23">Anima enim plus est quam esca, et corpus quam vestimentum.</seg>
          <seg type="verse" n="24">Considerate corvos, quia non seminant neque metunt, quibus non est cellarium neque horreum, et Deus pascit illos; quanto magis vos pluris estis volucribus.</seg>
          <seg type="verse" n="25">Quis autem vestrum cogitando potest adicere ad aetatem suam cubitum?</seg>
          <seg type="verse" n="26">Si ergo neque, quod minimum est, potestis, quid de ceteris solliciti estis?</seg>
          <seg type="verse" n="27">Considerate lilia quomodo crescunt: non laborant neque nent; dico autem vobis: Nec Salomon in omni gloria sua vestiebatur sicut unum ex istis.</seg>
          <seg type="verse" n="28">Si autem fenum, quod hodie in agro est et cras in clibanum mittitur, Deus sic vestit, quanto magis vos, pusillae fidei.</seg>
          <seg type="verse" n="29">Et vos nolite quaerere quid manducetis aut quid bibatis et nolite solliciti esse.</seg>
          <seg type="verse" n="30">Haec enim omnia gentes mundi quaerunt; Pater autem vester scit quoniam his indigetis.</seg>
          <seg type="verse" n="31">Verumtamen quaerite regnum eius; et haec adicientur vobis.</seg>
          <seg type="verse" n="32">Noli timere, pusillus grex, quia complacuit Patri vestro dare vobis regnum.</seg>
          <seg type="verse" n="33">Vendite, quae possidetis, et date eleemosynam. Facite vobis sacculos, qui non veterescunt, thesaurum non deficientem in caelis, quo fur non appropiat, neque tinea corrumpit;</seg>
          <seg type="verse" n="34">ubi enim thesaurus vester est, ibi et cor vestrum erit.</seg>
          <seg type="verse" n="35">Sint lumbi vestri praecincti et lucernae ardentes,</seg>
          <seg type="verse" n="36">et vos similes hominibus exspectantibus dominum suum, quando revertatur a nuptiis, ut, cum venerit et pulsaverit, confestim aperiant ei.</seg>
          <seg type="verse" n="37">Beati, servi illi, quos, cum venerit dominus, invenerit vigilantes. Amen dico vobis, quod praecinget se et faciet illos discumbere et transiens ministrabit illis.</seg>
          <seg type="verse" n="38">Et si venerit in secunda vigilia, et si in tertia vigilia venerit, et ita invenerit, beati sunt illi.</seg>
          <seg type="verse" n="39">Hoc autem scitote, quia, si sciret pater familias, qua hora fur veniret, non sineret perfodi domum suam.</seg>
          <seg type="verse" n="40">Et vos estote parati, quia, qua hora non putatis, Filius hominis venit.</seg>
          <seg type="verse" n="41">Ait autem Petrus: " Domine, ad nos dicis hanc parabolam an et ad omnes?.</seg>
          <seg type="verse" n="42">Et dixit Dominus: " Quis putas est fidelis dispensator et prudens, quem constituet dominus super familiam suam, ut det illis in tempore tritici mensuram?</seg>
          <seg type="verse" n="43">Beatus ille servus, quem, cum venerit dominus eius, invenerit ita facientem.</seg>
          <seg type="verse" n="44">Vere dico vobis: Supra omnia, quae possidet, constituet illum.</seg>
          <seg type="verse" n="45">Quod si dixerit servus ille in corde suo: "Moram facit dominus meus venire", et coeperit percutere pueros et ancillas et edere et bibere et inebriari,</seg>
          <seg type="verse" n="46">veniet dominus servi illius in die, qua non sperat, et hora, qua nescit, et dividet eum partemque eius cum infidelibus ponet.</seg>
          <seg type="verse" n="47">Ille autem servus, qui cognovit voluntatem domini sui et non praeparavit vel non fecit secundum voluntatem eius, vapulabit multis;</seg>
          <seg type="verse" n="48">qui autem non cognovit et fecit digna plagis, vapulabit paucis. Omni autem, cui multum datum est, multum quaeretur ab eo; et cui commendaverunt multum, plus petent ab eo.</seg>
          <seg type="verse" n="49">Ignem veni mittere in terram et quid volo? Si iam accensus esset!</seg>
          <seg type="verse" n="50">Baptisma autem habeo baptizari et quomodo coartor, usque dum perficiatur!</seg>
          <seg type="verse" n="51">Putatis quia pacem veni dare in terram? Non, dico vobis, sed separationem.</seg>
          <seg type="verse" n="52">Erunt enim ex hoc quinque in domo una divisi: tres in duo, et duo in tres;</seg>
          <seg type="verse" n="53">dividentur pater in filium et filius in patrem, mater in filiam et filia in matrem, socrus in nurum suam et nurus in socrum ".</seg>
          <seg type="verse" n="54">Dicebat autem et ad turbas: " Cum videritis nubem orientem ab occasu, statim dicitis: "Nimbus venit", et ita fit;</seg>
          <seg type="verse" n="55">et cum austrum flantem, dicitis: "Aestus erit", et fit.</seg>
          <seg type="verse" n="56">Hypocritae, faciem terrae et caeli nostis probare, hoc autem tempus quomodo nescitis probare?</seg>
          <seg type="verse" n="57">Quid autem et a vobis ipsis non iudicatis, quod iustum est?</seg>
          <seg type="verse" n="58">Cum autem vadis cum adversario tuo ad principem, in via da operam liberari ab illo, ne forte trahat te apud iudicem, et iudex tradat te exactori, et exactor mittat te in carcerem.</seg>
          <seg type="verse" n="59">Dico tibi: Non exies inde, donec etiam novissimum minutum reddas ".</seg>
        </div>
        <div type="chapter" n="13">
          <seg type="verse" n="1">Aderant autem quidam ipso in tempore nuntiantes illi de Galilaeis, quorum sanguinem Pilatus miscuit cum sacrificiis eorum.</seg>
          <seg type="verse" n="2">Et respondens dixit illis: " Putatis quod hi Galilaei prae omnibus Galilaeis peccatores fuerunt, quia talia passi sunt?</seg>
          <seg type="verse" n="3">Non, dico vobis, sed, nisi paenitentiam egeritis, omnes similiter peribitis.</seg>
          <seg type="verse" n="4">Vel illi decem et octo, supra quos cecidit turris in Siloam et occidit eos, putatis quia et ipsi debitores fuerunt praeter omnes homines habitantes in Ierusalem?</seg>
          <seg type="verse" n="5">Non, dico vobis, sed, si non paenitentiam egeritis, omnes similiter peribitis ".</seg>
          <seg type="verse" n="6">Dicebat autem hanc similitudinem: " Arborem fici habebat quidam plantatam in vinea sua et venit quaerens fructum in illa et non invenit.</seg>
          <seg type="verse" n="7">Dixit autem ad cultorem vineae: "Ecce anni tres sunt, ex quo venio quaerens fructum in ficulnea hac et non invenio. Succide ergo illam. Ut quid etiam terram evacuat?".</seg>
          <seg type="verse" n="8">At ille respondens dicit illi: "Domine, dimitte illam et hoc anno, usque dum fodiam circa illam et mittam stercora,</seg>
          <seg type="verse" n="9">et si quidem fecerit fructum in futurum; sin autem succides eam" ".</seg>
          <seg type="verse" n="10">Erat autem docens in una synagogarum sabbatis.</seg>
          <seg type="verse" n="11">Et ecce mulier, quae habebat spiritum infirmitatis annis decem et octo et erat inclinata nec omnino poterat sursum respicere.</seg>
          <seg type="verse" n="12">Quam cum vidisset Iesus, vocavit et ait illi: " Mulier, dimissa es ab infirmitate tua ",</seg>
          <seg type="verse" n="13">et imposuit illi manus; et confestim erecta est et glorificabat Deum.</seg>
          <seg type="verse" n="14">Respondens autem archisynagogus, indignans quia sabbato curasset Iesus, dicebat turbae: " Sex dies sunt, in quibus oportet operari; in his ergo venite et curamini et non in die sabbati ".</seg>
          <seg type="verse" n="15">Respondit autem ad illum Dominus et dixit: " Hypocritae, unusquisque vestrum sabbato non solvit bovem suum aut asinum a praesepio et ducit adaquare?</seg>
          <seg type="verse" n="16">Hanc autem filiam Abrahae, quam alligavit Satanas ecce decem et octo annis, non oportuit solvi a vinculo isto die sabbati? ".</seg>
          <seg type="verse" n="17">Et cum haec diceret, erubescebant omnes adversarii eius, et omnis populus gaudebat in universis, quae gloriose fiebant ab eo.</seg>
          <seg type="verse" n="18">Dicebat ergo: " Cui simile est regnum Dei, et cui simile existimabo illud?</seg>
          <seg type="verse" n="19">Simile est grano sinapis, quod acceptum homo misit in hortum suum, et crevit et factum est in arborem, et volucres caeli requieverunt in ramis eius ".</seg>
          <seg type="verse" n="20">Et iterum dixit: " Cui simile aestimabo regnum Dei?</seg>
          <seg type="verse" n="21">Simile est fermento, quod acceptum mulier abscondit in farinae sata tria, donec fermentaretur totum ".</seg>
          <seg type="verse" n="22">Et ibat per civitates et castella docens et iter faciens in Hierosolymam.</seg>
          <seg type="verse" n="23">Ait autem illi quidam: " Domine, pauci sunt, qui salvantur? ". Ipse autem dixit ad illos:</seg>
          <seg type="verse" n="24">" Contendite intrare per angustam portam, quia multi, dico vobis, quaerent intrare et non poterunt.</seg>
          <seg type="verse" n="25">Cum autem surrexerit pater familias et clauserit ostium, et incipietis foris stare et pulsare ostium dicentes: "Domine, aperi nobis"; et respondens dicet vobis: "Nescio vos unde sitis".</seg>
          <seg type="verse" n="26">Tunc incipietis dicere: "Manducavimus coram te et bibimus, et in plateis nostris docuisti";</seg>
          <seg type="verse" n="27">et dicet loquens vobis: "Nescio vos unde sitis; discedite a me, omnes operarii iniquitatis".</seg>
          <seg type="verse" n="28">Ibi erit fletus et stridor dentium, cum videritis Abraham et Isaac et Iacob et omnes prophetas in regno Dei, vos autem expelli foras.</seg>
          <seg type="verse" n="29">Et venient ab oriente et occidente et aquilone et austro et accumbent in regno Dei.</seg>
          <seg type="verse" n="30">Et ecce sunt novissimi, qui erunt primi, et sunt primi, qui erunt novissimi ".</seg>
          <seg type="verse" n="31">In ipsa hora accesserunt quidam pharisaeorum dicentes illi: " Exi et vade hinc, quia Herodes vult te occidere ".</seg>
          <seg type="verse" n="32">Et ait illis: " Ite, dicite vulpi illi: "Ecce eicio daemonia et sanitates perficio hodie et cras et tertia consummor.</seg>
          <seg type="verse" n="33">Verumtamen oportet me hodie et cras et sequenti ambulare, quia non capit prophetam perire extra Ierusalem".</seg>
          <seg type="verse" n="34">Ierusalem, Ierusalem, quae occidis prophetas et lapidas eos, qui missi sunt ad te, quotiens volui congregare filios tuos, quemadmodum avis nidum suum sub pinnis, et noluistis.</seg>
          <seg type="verse" n="35">Ecce relinquitur vobis domus vestra. Dico autem vobis: Non videbitis me, donec veniat cum dicetis: "Benedictus, qui venit in nomine Domini" ".</seg>
        </div>
        <div type="chapter" n="14">
          <seg type="verse" n="1">Et factum est, cum intraret in domum cuiusdam princi pis pharisaeorum sabbato manducare panem, et ipsi observabant eum.</seg>
          <seg type="verse" n="2">Et ecce homo quidam hydropicus erat ante illum.</seg>
          <seg type="verse" n="3">Et respondens Iesus dixit ad legis peritos et pharisaeos dicens: " Licet sabbato curare an non? ".</seg>
          <seg type="verse" n="4">At illi tacuerunt. Ipse vero apprehensum sanavit eum ac dimisit.</seg>
          <seg type="verse" n="5">Et ad illos dixit: " Cuius vestrum filius aut bos in puteum cadet, et non continuo extrahet illum die sabbati? ".</seg>
          <seg type="verse" n="6">Et non poterant ad haec respondere illi.</seg>
          <seg type="verse" n="7">Dicebat autem ad invitatos parabolam, intendens quomodo primos accubitus eligerent, dicens ad illos:</seg>
          <seg type="verse" n="8">" Cum invitatus fueris ab aliquo ad nuptias, non discumbas in primo loco, ne forte honoratior te sit invitatus ab eo,</seg>
          <seg type="verse" n="9">et veniens is qui te et illum vocavit, dicat tibi: "Da huic locum"; et tunc incipias cum rubore novissimum locum tenere.</seg>
          <seg type="verse" n="10">Sed cum vocatus fueris, vade, recumbe in novissimo loco, ut, cum venerit qui te invitavit, dicat tibi: "Amice, ascende superius"; tunc erit tibi gloria coram omnibus simul discumbentibus.</seg>
          <seg type="verse" n="11">Quia omnis, qui se exaltat, humiliabitur; et, qui se humiliat, exaltabitur ".</seg>
          <seg type="verse" n="12">Dicebat autem et ei, qui se invitaverat: " Cum facis prandium aut cenam, noli vocare amicos tuos neque fratres tuos neque cognatos neque vicinos divites, ne forte et ipsi te reinvitent, et fiat tibi retributio.</seg>
          <seg type="verse" n="13">Sed cum facis convivium, voca pauperes, debiles, claudos, caecos;</seg>
          <seg type="verse" n="14">et beatus eris, quia non habent retribuere tibi. Retribuetur enim tibi in resurrectione iustorum ".</seg>
          <seg type="verse" n="15">Haec cum audisset quidam de simul discumbentibus, dixit illi: " Beatus, qui manducabit panem in regno Dei ".</seg>
          <seg type="verse" n="16">At ipse dixit ei: " Homo quidam fecit cenam magnam et vocavit multos;</seg>
          <seg type="verse" n="17">et misit servum suum hora cenae dicere invitatis: "Venite, quia iam paratum est".</seg>
          <seg type="verse" n="18">Et coeperunt simul omnes excusare. Primus dixit ei: "Villam emi et necesse habeo exire et videre illam; rogo te, habe me excusatum".</seg>
          <seg type="verse" n="19">Et alter dixit: "Iuga boum emi quinque et eo probare illa; rogo te, habe me excusatum".</seg>
          <seg type="verse" n="20">Et alius dixit: "Uxorem duxi et ideo non possum venire".</seg>
          <seg type="verse" n="21">Et reversus servus nuntiavit haec domino suo. Tunc iratus pater familias dixit servo suo: "Exi cito in plateas et vicos civitatis et pauperes ac debiles et caecos et claudos introduc huc".</seg>
          <seg type="verse" n="22">Et ait servus: "Domine, factum est, ut imperasti, et adhuc locus est".</seg>
          <seg type="verse" n="23">Et ait dominus servo: "Exi in vias et saepes, et compelle intrare, ut impleatur domus mea.</seg>
          <seg type="verse" n="24">Dico autem vobis, quod nemo virorum illorum, qui vocati sunt, gustabit cenam meam" ".</seg>
          <seg type="verse" n="25">Ibant autem turbae multae cum eo; et conversus dixit ad illos:</seg>
          <seg type="verse" n="26">" Si quis venit ad me et non odit patrem suum et matrem et uxorem et filios et fratres et sorores, adhuc et animam suam, non potest esse meus discipulus.</seg>
          <seg type="verse" n="27">Et, qui non baiulat crucem suam et venit post me, non potest esse meus discipulus.</seg>
          <seg type="verse" n="28">Quis enim ex vobis volens turrem aedificare, non prius sedens computat sumptus, si habet ad perficiendum?</seg>
          <seg type="verse" n="29">Ne, posteaquam posuerit fundamentum et non potuerit perficere, omnes, qui vident, incipiant illudere ei</seg>
          <seg type="verse" n="30">dicentes: "Hic homo coepit aedificare et non potuit consummare".</seg>
          <seg type="verse" n="31">Aut quis rex, iturus committere bellum adversus alium regem, non sedens prius cogitat, si possit cum decem milibus occurrere ei, qui cum viginti milibus venit ad se?</seg>
          <seg type="verse" n="32">Alioquin, adhuc illo longe agente, legationem mittens rogat ea, quae pacis sunt.</seg>
          <seg type="verse" n="33">Sic ergo omnis ex vobis, qui non renuntiat omnibus, quae possidet, non potest meus esse discipulus.</seg>
          <seg type="verse" n="34">Bonum est sal; si autem sal quoque evanuerit, in quo condietur?</seg>
          <seg type="verse" n="35">Neque in terram neque in sterquilinium utile est, sed foras proiciunt illud. Qui habet aures audiendi, audiat ".</seg>
        </div>
        <div type="chapter" n="15">
          <seg type="verse" n="1">Erant autem appropinquan tes ei omnes publicani et pec catores, ut audirent illum.</seg>
          <seg type="verse" n="2">Et murmurabant pharisaei et scribae dicentes: " Hic peccatores recipit et manducat cum illis ".</seg>
          <seg type="verse" n="3">Et ait ad illos parabolam istam dicens:</seg>
          <seg type="verse" n="4">" Quis ex vobis homo, qui habet centum oves et si perdiderit unam ex illis, nonne dimittit nonaginta novem in deserto et vadit ad illam, quae perierat, donec inveniat illam?</seg>
          <seg type="verse" n="5">Et cum invenerit eam, imponit in umeros suos gaudens</seg>
          <seg type="verse" n="6">et veniens domum convocat amicos et vicinos dicens illis: Congratulamini mihi, quia inveni ovem meam, quae perierat".</seg>
          <seg type="verse" n="7">Dico vobis: Ita gaudium erit in caelo super uno peccatore paenitentiam agente quam super nonaginta novem iustis, qui non indigent paenitentia.</seg>
          <seg type="verse" n="8">Aut quae mulier habens drachmas decem, si perdiderit drachmam unam, nonne accendit lucernam et everrit domum et quaerit diligenter, donec inveniat?</seg>
          <seg type="verse" n="9">Et cum invenerit, convocat amicas et vicinas dicens: "Congratulamini mihi, quia inveni drachmam, quam perdideram".</seg>
          <seg type="verse" n="10">Ita dico vobis: Gaudium fit coram angelis Dei super uno peccatore paenitentiam agente ".</seg>
          <seg type="verse" n="11">Ait autem: " Homo quidam habebat duos filios.</seg>
          <seg type="verse" n="12">Et dixit adulescentior ex illis patri: "Pater, da mihi portionem substantiae, quae me contingit". Et divisit illis substantiam.</seg>
          <seg type="verse" n="13">Et non post multos dies, congregatis omnibus, adulescentior filius peregre profectus est in regionem longinquam et ibi dissipavit substantiam suam vivendo luxuriose.</seg>
          <seg type="verse" n="14">Et postquam omnia consummasset, facta est fames valida in regione illa, et ipse coepit egere.</seg>
          <seg type="verse" n="15">Et abiit et adhaesit uni civium regionis illius, et misit illum in villam suam, ut pasceret porcos;</seg>
          <seg type="verse" n="16">et cupiebat saturari de siliquis, quas porci manducabant, et nemo illi dabat.</seg>
          <seg type="verse" n="17">In se autem reversus dixit: "Quanti mercennarii patris mei abundant panibus, ego autem hic fame pereo.</seg>
          <seg type="verse" n="18">Surgam et ibo ad patrem meum et dicam illi: Pater, peccavi in caelum et coram te</seg>
          <seg type="verse" n="19">et iam non sum dignus vocari filius tuus; fac me sicut unum de mercennariis tuis".</seg>
          <seg type="verse" n="20">Et surgens venit ad patrem suum.Cum autem adhuc longe esset, vidit illum pater ipsius et misericordia motus est et accurrens cecidit supra collum eius et osculatus est illum.</seg>
          <seg type="verse" n="21">Dixitque ei filius: "Pater, peccavi in caelum et coram te; iam non sum dignus vocari filius tuus".</seg>
          <seg type="verse" n="22">Dixit autem pater ad servos suos: "Cito proferte stolam primam et induite illum et date anulum in manum eius et calceamenta in pedes</seg>
          <seg type="verse" n="23">et adducite vitulum saginatum, occidite et manducemus et epulemur,</seg>
          <seg type="verse" n="24">quia hic filius meus mortuus erat et revixit, perierat et inventus est". Et coeperunt epulari.</seg>
          <seg type="verse" n="25">Erat autem filius eius senior in agro et, cum veniret et appropinquaret domui, audivit symphoniam et choros</seg>
          <seg type="verse" n="26">et vocavit unum de servis et interrogavit quae haec essent.</seg>
          <seg type="verse" n="27">Isque dixit illi: "Frater tuus venit, et occidit pater tuus vitulum saginatum, quia salvum illum recepit".</seg>
          <seg type="verse" n="28">Indignatus est autem et nolebat introire. Pater ergo illius egressus coepit rogare illum.</seg>
          <seg type="verse" n="29">At ille respondens dixit patri suo: "Ecce tot annis servio tibi et numquam mandatum tuum praeterii, et numquam dedisti mihi haedum, ut cum amicis meis epularer;</seg>
          <seg type="verse" n="30">sed postquam filius tuus hic, qui devoravit substantiam tuam cum meretricibus, venit, occidisti illi vitulum saginatum".</seg>
          <seg type="verse" n="31">At ipse dixit illi: "Fili, tu semper mecum es, et omnia mea tua sunt;</seg>
          <seg type="verse" n="32">epulari autem et gaudere oportebat, quia frater tuus hic mortuus erat et revixit, perierat et inventus est" ".</seg>
        </div>
        <div type="chapter" n="16">
          <seg type="verse" n="1">Dicebat autem et ad disci pulos: " Homo quidam erat dives, qui habebat vilicum, et hic diffamatus est apud illum quasi dissipasset bona ipsius.</seg>
          <seg type="verse" n="2">Et vocavit illum et ait illi: "Quid hoc audio de te? Redde rationem vilicationis tuae; iam enim non poteris vilicare".</seg>
          <seg type="verse" n="3">Ait autem vilicus intra se: "Quid faciam, quia dominus meus aufert a me vilicationem? Fodere non valeo, mendicare erubesco.</seg>
          <seg type="verse" n="4">Scio quid faciam, ut, cum amotus fuero a vilicatione, recipiant me in domos suas".</seg>
          <seg type="verse" n="5">Convocatis itaque singulis debitoribus domini sui, dicebat primo: Quantum debes domino meo?".</seg>
          <seg type="verse" n="6">At ille dixit: "Centum cados olei". Dixitque illi: "Accipe cautionem tuam et sede cito, scribe quinquaginta".</seg>
          <seg type="verse" n="7">Deinde alii dixit: "Tu vero quantum debes?". Qui ait: "Centum coros tritici". Ait illi: "Accipe litteras tuas et scribe octoginta".</seg>
          <seg type="verse" n="8">Et laudavit dominus vilicum iniquitatis, quia prudenter fecisset, quia filii huius saeculi prudentiores filiis lucis in generatione sua sunt.</seg>
          <seg type="verse" n="9">Et ego vobis dico: Facite vobis amicos de mammona iniquitatis, ut, cum defecerit, recipiant vos in aeterna tabernacula.</seg>
          <seg type="verse" n="10">Qui fidelis est in minimo, et in maiori fidelis est; et, qui in modico iniquus est, et in maiori iniquus est.</seg>
          <seg type="verse" n="11">Si ergo in iniquo mammona fideles non fuistis, quod verum est, quis credet vobis?</seg>
          <seg type="verse" n="12">Et si in alieno fideles non fuistis, quod vestrum est, quis dabit vobis?</seg>
          <seg type="verse" n="13">Nemo servus potest duobus dominis servire: aut enim unum odiet et alterum diliget, aut uni adhaerebit et alterum contemnet. Non potestis Deo servire et mammonae ".</seg>
          <seg type="verse" n="14">Audiebant autem omnia haec pharisaei, qui erant avari, et deridebant illum.</seg>
          <seg type="verse" n="15">Et ait illis: " Vos estis, qui iustificatis vos coram hominibus; Deus autem novit corda vestra, quia, quod hominibus altum est, abominatio est ante Deum.</seg>
          <seg type="verse" n="16">Lex et Prophetae usque ad Ioannem; ex tunc regnum Dei evangelizatur, et omnis in illud vim facit.</seg>
          <seg type="verse" n="17">Facilius est autem caelum et terram praeterire, quam de Lege unum apicem cadere.</seg>
          <seg type="verse" n="18">Omnis, qui dimittit uxorem suam et ducit alteram, moechatur; et, qui dimissam a viro ducit, moechatur.</seg>
          <seg type="verse" n="19">Homo quidam erat dives et induebatur purpura et bysso et epulabatur cotidie splendide.</seg>
          <seg type="verse" n="20">Quidam autem pauper nomine Lazarus iacebat ad ianuam eius ulceribus plenus</seg>
          <seg type="verse" n="21">et cupiens saturari de his, quae cadebant de mensa divitis; sed et canes veniebant et lingebant ulcera eius.</seg>
          <seg type="verse" n="22">Factum est autem ut moreretur pauper et portaretur ab angelis in sinum Abrahae; mortuus est autem et dives et sepultus est.</seg>
          <seg type="verse" n="23">Et in inferno elevans oculos suos, cum esset in tormentis, videbat Abraham a longe et Lazarum in sinu eius.</seg>
          <seg type="verse" n="24">Et ipse clamans dixit: "Pater Abraham, miserere mei et mitte Lazarum, ut intingat extremum digiti sui in aquam, ut refrigeret linguam meam, quia crucior in hac flamma".</seg>
          <seg type="verse" n="25">At dixit Abraham: "Fili, recordare quia recepisti bona tua in vita tua, et Lazarus similiter mala; nunc autem hic consolatur, tu vero cruciaris.</seg>
          <seg type="verse" n="26">Et in his omnibus inter nos et vos chaos magnum firmatum est, ut hi, qui volunt hinc transire ad vos, non possint, neque inde ad nos transmeare".</seg>
          <seg type="verse" n="27">Et ait: "Rogo ergo te, Pater, ut mittas eum in domum patris mei</seg>
          <seg type="verse" n="28">- habeo enim quinque fratres - ut testetur illis, ne et ipsi veniant in locum hunc tormentorum".</seg>
          <seg type="verse" n="29">Ait autem Abraham: "Habent Moysen et Prophetas; audiant illos".</seg>
          <seg type="verse" n="30">At ille dixit: "Non, pater Abraham, sed si quis ex mortuis ierit ad eos, paenitentiam agent".</seg>
          <seg type="verse" n="31">Ait autem illi: "Si Moysen et Prophetas non audiunt, neque si quis ex mortuis resurrexerit, credent" ".</seg>
        </div>
        <div type="chapter" n="17">
          <seg type="verse" n="1">Et ad discipulos suos ait: " Impossibile est ut non ve niant scandala; vae autem illi, per quem veniunt!</seg>
          <seg type="verse" n="2">Utilius est illi, si lapis molaris imponatur circa collum eius et proiciatur in mare, quam ut scandalizet unum de pusillis istis.</seg>
          <seg type="verse" n="3">Attendite vobis!Si peccaverit frater tuus, increpa illum et, si paenitentiam egerit, dimitte illi;</seg>
          <seg type="verse" n="4">et si septies in die peccaverit in te et septies conversus fuerit ad te dicens: "Paenitet me", dimittes illi ".</seg>
          <seg type="verse" n="5">Et dixerunt apostoli Domino: " Adauge nobis fidem! ".</seg>
          <seg type="verse" n="6">Dixit autem Dominus: " Si haberetis fidem sicut granum sinapis, diceretis huic arbori moro: "Eradicare et transplantare in mare", et oboediret vobis.</seg>
          <seg type="verse" n="7">Quis autem vestrum habens servum arantem aut pascentem, qui regresso de agro dicet illi: "Statim transi, recumbe",</seg>
          <seg type="verse" n="8">et non dicet ei: "Para, quod cenem, et praecinge te et ministra mihi, donec manducem et bibam, et post haec tu manducabis et bibes"?</seg>
          <seg type="verse" n="9">Numquid gratiam habet servo illi, quia fecit, quae praecepta sunt?</seg>
          <seg type="verse" n="10">Sic et vos, cum feceritis omnia, quae praecepta sunt vobis, dicite: Servi inutiles sumus; quod debuimus facere, fecimus" ".</seg>
          <seg type="verse" n="11">Et factum est, dum iret in Ierusalem, et ipse transibat per mediam Samariam et Galilaeam.</seg>
          <seg type="verse" n="12">Et cum ingrederetur quoddam castellum, occurrerunt ei decem viri leprosi, qui steterunt a longe</seg>
          <seg type="verse" n="13">et levaverunt vocem dicentes: " Iesu praeceptor, miserere nostri! ".</seg>
          <seg type="verse" n="14">Quos ut vidit, dixit: " Ite, ostendite vos sacerdotibus ". Et factum est, dum irent, mundati sunt.</seg>
          <seg type="verse" n="15">Unus autem ex illis, ut vidit quia sanatus est, regressus est cum magna voce magnificans Deum</seg>
          <seg type="verse" n="16">et cecidit in faciem ante pedes eius gratias agens ei; et hic erat Samaritanus.</seg>
          <seg type="verse" n="17">Respondens autem Iesus dixit: " Nonne decem mundati sunt? Et novem ubi sunt?</seg>
          <seg type="verse" n="18">Non sunt inventi qui redirent, ut darent gloriam Deo, nisi hic alienigena? ".</seg>
          <seg type="verse" n="19">Et ait illi: " Surge, vade; fides tua te salvum fecit ".</seg>
          <seg type="verse" n="20">Interrogatus autem a pharisaeis: " Quando venit regnum Dei? ", respondit eis et dixit: " Non venit regnum Dei cum observatione,</seg>
          <seg type="verse" n="21">neque dicent: "Ecce hic" aut: "Illic"; ecce enim regnum Dei intra vos est ".</seg>
          <seg type="verse" n="22">Et ait ad discipulos: " Venient dies, quando desideretis videre unum diem Filii hominis et non videbitis.</seg>
          <seg type="verse" n="23">Et dicent vobis: "Ecce hic", "Ecce illic"; nolite ire neque sectemini.</seg>
          <seg type="verse" n="24">Nam sicut fulgur coruscans de sub caelo in ea, quae sub caelo sunt, fulget, ita erit Filius hominis in die sua.</seg>
          <seg type="verse" n="25">Primum autem oportet illum multa pati et reprobari a generatione hac.</seg>
          <seg type="verse" n="26">Et sicut factum est in diebus Noe, ita erit et in diebus Filii hominis:</seg>
          <seg type="verse" n="27">edebant, bibebant, uxores ducebant, dabantur ad nuptias, usque in diem, qua intravit Noe in arcam, et venit diluvium et perdidit omnes.</seg>
          <seg type="verse" n="28">Similiter sicut factum est in diebus Lot: edebant, bibebant, emebant, vendebant, plantabant, aedificabant;</seg>
          <seg type="verse" n="29">qua die autem exiit Lot a Sodomis, pluit ignem et sulphur de caelo et omnes perdidit.</seg>
          <seg type="verse" n="30">Secundum haec erit, qua die Filius hominis revelabitur.</seg>
          <seg type="verse" n="31">In illa die, qui fuerit in tecto, et vasa eius in domo, ne descendat tollere illa; et, qui in agro, similiter non redeat retro.</seg>
          <seg type="verse" n="32">Memores estote uxoris Lot.</seg>
          <seg type="verse" n="33">Quicumque quaesierit animam suam salvam facere, perdet illam; et, quicumque perdiderit illam, vivificabit eam.</seg>
          <seg type="verse" n="34">Dico vobis: Illa nocte erunt duo in lecto uno:unus assumetur, et alter relinquetur;</seg>
          <seg type="verse" n="35">duae erunt molentes in unum: una assumetur, et altera relinquetur ". 36) 37 Respondentes dicunt illi: " Ubi, Domine? ". Qui dixit eis: " Ubicumque fuerit corpus, illuc congregabuntur et aquilae ".</seg>
        </div>
        <div type="chapter" n="18">
          <seg type="verse" n="1">Dicebat autem parabolam ad illos, quoniam oportet semper orare et non deficere,</seg>
          <seg type="verse" n="2">dicens: " Iudex quidam erat in quadam civitate, qui Deum non timebat et hominem non reverebatur.</seg>
          <seg type="verse" n="3">Vidua autem erat in civitate illa et veniebat ad eum dicens: "Vindica me de adversario meo".</seg>
          <seg type="verse" n="4">Et nolebat per multum tempus; post haec autem dixit intra se: "Etsi Deum non timeo nec hominem revereor,</seg>
          <seg type="verse" n="5">tamen quia molesta est mihi haec vidua, vindicabo illam, ne in novissimo veniens suggillet me" ".</seg>
          <seg type="verse" n="6">Ait autem Dominus: " Audite quid iudex iniquitatis dicit;</seg>
          <seg type="verse" n="7">Deus autem non faciet vindictam electorum suorum clamantium ad se die ac nocte, et patientiam habebit in illis?</seg>
          <seg type="verse" n="8">Dico vobis: Cito faciet vindictam illorum. Verumtamen Filius hominis veniens, putas, inveniet fidem in terra? ".</seg>
          <seg type="verse" n="9">Dixit autem et ad quosdam, qui in se confidebant tamquam iusti et aspernabantur ceteros, parabolam istam:</seg>
          <seg type="verse" n="10">" Duo homines ascenderunt in templum, ut orarent: unus pharisaeus et alter publicanus.</seg>
          <seg type="verse" n="11">Pharisaeus stans haec apud se orabat: "Deus, gratias ago tibi, quia non sum sicut ceteri hominum, raptores, iniusti, adulteri, velut etiam hic publicanus;</seg>
          <seg type="verse" n="12">ieiuno bis in sabbato, decimas do omnium, quae possideo".</seg>
          <seg type="verse" n="13">Et publicanus a longe stans nolebat nec oculos ad caelum levare, sed percutiebat pectus suum dicens: "Deus, propitius esto mihi peccatori".</seg>
          <seg type="verse" n="14">Dico vobis: Descendit hic iustificatus in domum suam ab illo. Quia omnis, qui se exaltat, humiliabitur; et, qui se humiliat, exaltabitur ".</seg>
          <seg type="verse" n="15">Afferebant autem ad illum et infantes, ut eos tangeret; quod cum viderent, discipuli increpabant illos.</seg>
          <seg type="verse" n="16">Iesus autem convocans illos dixit: " Sinite pueros venire ad me et nolite eos vetare; talium est enim regnum Dei.</seg>
          <seg type="verse" n="17">Amen dico vobis: Quicumque non acceperit regnum Dei sicut puer, non intrabit in illud ".</seg>
          <seg type="verse" n="18">Et interrogavit eum quidam princeps dicens: " Magister bone, quid faciens vitam aeternam possidebo? ".</seg>
          <seg type="verse" n="19">Dixit autem ei Iesus: " Quid me dicis bonum? Nemo bonus nisi solus Deus.</seg>
          <seg type="verse" n="20">Mandata nosti: non moechaberis, non occides, non furtum facies, non falsum testimonium dices, honora patrem tuum et matrem ".</seg>
          <seg type="verse" n="21">Qui ait: " Haec omnia custodivi a iuventute ".</seg>
          <seg type="verse" n="22">Quo audito, Iesus ait ei: " Adhuc unum tibi deest: omnia, quaecumque habes, vende et da pauperibus et habebis thesaurum in caelo: et veni, sequere me ".</seg>
          <seg type="verse" n="23">His ille auditis, contristatus est, quia dives erat valde.</seg>
          <seg type="verse" n="24">Videns autem illum Iesus tristem factum dixit: " Quam difficile, qui pecunias habent, in regnum Dei intrant.</seg>
          <seg type="verse" n="25">Facilius est enim camelum per foramen acus transire, quam divitem intrare in regnum Dei ".</seg>
          <seg type="verse" n="26">Et dixerunt, qui audiebant: " Et quis potest salvus fieri? ".</seg>
          <seg type="verse" n="27">Ait autem illis: " Quae impossibilia sunt apud homi nes, possibilia sunt apud Deum ".</seg>
          <seg type="verse" n="28">Ait autem Petrus: " Ecce nos dimisimus nostra et secuti sumus te ".</seg>
          <seg type="verse" n="29">Qui dixit eis: " Amen dico vobis: Nemo est, qui reliquit domum aut uxorem aut fratres aut parentes aut filios propter regnum Dei,</seg>
          <seg type="verse" n="30">et non recipiat multo plura in hoc tempore et in saeculo venturo vitam aeternam ".</seg>
          <seg type="verse" n="31">Assumpsit autem Duodecim et ait illis: " Ecce ascendimus Ierusalem, et consummabuntur omnia, quae scripta sunt per Prophetas de Filio hominis:</seg>
          <seg type="verse" n="32">tradetur enim gentibus et illudetur et contumeliis afficietur et conspuetur;</seg>
          <seg type="verse" n="33">et, postquam flagellaverint, occident eum, et die tertia resurget ".</seg>
          <seg type="verse" n="34">Et ipsi nihil horum intellexerunt; et erat verbum istud absconditum ab eis, et non intellegebant, quae dicebantur.</seg>
          <seg type="verse" n="35">Factum est autem, cum appropinquaret Iericho, caecus quidam sedebat secus viam mendicans.</seg>
          <seg type="verse" n="36">Et cum audiret turbam praetereuntem, interrogabat quid hoc esset.</seg>
          <seg type="verse" n="37">Dixerunt autem ei: " Iesus Nazarenus transit ".</seg>
          <seg type="verse" n="38">Et clamavit dicens: " Iesu, fili David, miserere mei! ".</seg>
          <seg type="verse" n="39">Et qui praeibant, increpabant eum, ut taceret; ipse vero multo magis clamabat: " Fili David, miserere mei! ".</seg>
          <seg type="verse" n="40">Stans autem Iesus iussit illum adduci ad se. Et cum appropinquasset, interrogavit illum:</seg>
          <seg type="verse" n="41">" Quid tibi vis faciam? ". At ille dixit: " Domine, ut videam ".</seg>
          <seg type="verse" n="42">Et Iesus dixit illi: " Respice! Fides tua te salvum fecit ". 43 Et confestim vidit et sequebatur illum magnificans Deum. Et omnis plebs, ut vidit, dedit laudem Deo.</seg>
        </div>
        <div type="chapter" n="19">
          <seg type="verse" n="1">Et ingressus perambulabat Iericho.</seg>
          <seg type="verse" n="2">Et ecce vir nomine Zacchaeus, et hic erat princeps publicanorum et ipse dives.</seg>
          <seg type="verse" n="3">Et quaerebat videre Iesum, quis esset, et non poterat prae turba, quia statura pusillus erat.</seg>
          <seg type="verse" n="4">Et praecurrens ascendit in arborem sycomorum, ut videret illum, quia inde erat transiturus.</seg>
          <seg type="verse" n="5">Et cum venisset ad locum, suspiciens Iesus dixit ad eum: " Zacchaee, festinans descende, nam hodie in domo tua oportet me manere ".</seg>
          <seg type="verse" n="6">Et festinans descendit et excepit illum gaudens.</seg>
          <seg type="verse" n="7">Et cum viderent, omnes murmurabant dicentes: " Ad hominem peccatorem divertit! ".</seg>
          <seg type="verse" n="8">Stans autem Zacchaeus dixit ad Dominum: " Ecce dimidium bonorum meorum, Domine, do pauperibus et, si quid aliquem defraudavi, reddo quadruplum ".</seg>
          <seg type="verse" n="9">Ait autem Iesus ad eum: " Hodie salus domui huic facta est, eo quod et ipse filius sit Abrahae;</seg>
          <seg type="verse" n="10">venit enim Filius hominis quaerere et salvum facere, quod perierat ".</seg>
          <seg type="verse" n="11">Haec autem illis audientibus, adiciens dixit parabolam, eo quod esset prope Ierusalem, et illi existimarent quod confestim regnum Dei manifestaretur.</seg>
          <seg type="verse" n="12">Dixit ergo: " Homo quidam nobilis abiit in regionem longinquam accipere sibi regnum et reverti.</seg>
          <seg type="verse" n="13">Vocatis autem decem servis suis, dedit illis decem minas et ait ad illos: "Negotiamini, dum venio".</seg>
          <seg type="verse" n="14">Cives autem eius oderant illum et miserunt legationem post illum dicentes: "Nolumus hunc regnare super nos!".</seg>
          <seg type="verse" n="15">Et factum est ut rediret, accepto regno, et iussit ad se vocari servos illos, quibus dedit pecuniam, ut sciret quantum negotiati essent.</seg>
          <seg type="verse" n="16">Venit autem primus dicens: "Domine, mina tua decem minas acquisivit".</seg>
          <seg type="verse" n="17">Et ait illi: "Euge, bone serve; quia in modico fidelis fuisti, esto potestatem habens supra decem civitates".</seg>
          <seg type="verse" n="18">Et alter venit dicens: "Mina tua, domine, fecit quinque minas".</seg>
          <seg type="verse" n="19">Et huic ait: "Et tu esto supra quinque civitates".</seg>
          <seg type="verse" n="20">Et alter venit dicens: "Domine, ecce mina tua, quam habui repositam in sudario;</seg>
          <seg type="verse" n="21">timui enim te, quia homo austerus es: tollis, quod non posuisti, et metis, quod non seminasti".</seg>
          <seg type="verse" n="22">Dicit ei: "De ore tuo te iudico, serve nequam! Sciebas quod ego austerus homo sum, tollens quod non posui et metens quod non seminavi?</seg>
          <seg type="verse" n="23">Et quare non dedisti pecuniam meam ad mensam? Et ego veniens cum usuris utique exegissem illud".</seg>
          <seg type="verse" n="24">Et adstantibus dixit: "Auferte ab illo minam et date illi, qui decem minas habet".</seg>
          <seg type="verse" n="25">Et dixerunt ei: "Domine, habet decem minas!".</seg>
          <seg type="verse" n="26">Dico vobis: "Omni habenti dabitur; ab eo autem, qui non habet, et, quod habet, auferetur.</seg>
          <seg type="verse" n="27">Verumtamen inimicos meos illos, qui noluerunt me regnare super se, adducite huc et interficite ante me! ".</seg>
          <seg type="verse" n="28">Et his dictis, praecedebat ascendens Hierosolymam.</seg>
          <seg type="verse" n="29">Et factum est, cum appropinquasset ad Bethfage et Bethaniam, ad montem, qui vocatur Oliveti, misit duos discipulos</seg>
          <seg type="verse" n="30">dicens: " Ite in castellum, quod contra est, in quod introeuntes invenietis pullum asinae alligatum, cui nemo umquam hominum sedit; solvite illum et adducite.</seg>
          <seg type="verse" n="31">Et si quis vos interrogaverit: "Quare solvitis?", sic dicetis: "Dominus eum necessarium habet" ".</seg>
          <seg type="verse" n="32">Abierunt autem, qui missi erant, et invenerunt, sicut dixit illis.</seg>
          <seg type="verse" n="33">Solventibus autem illis pullum, dixerunt domini eius ad illos: " Quid solvitis pullum? ".</seg>
          <seg type="verse" n="34">At illi dixerunt: " Dominus eum necessarium habet ".</seg>
          <seg type="verse" n="35">Et duxerunt illum ad Iesum; et iactantes vestimenta sua supra pullum, imposuerunt Iesum.</seg>
          <seg type="verse" n="36">Eunte autem illo, substernebant vestimenta sua in via.</seg>
          <seg type="verse" n="37">Et cum appropinquaret iam ad descensum montis Oliveti, coeperunt omnis multitudo discipulorum gaudentes laudare Deum voce magna super omnibus, quas viderant, virtutibus</seg>
          <seg type="verse" n="38">dicentes: Benedictus, qui venit rex in nomine Domini!Pax in caelo, et gloria in excelsis! ".</seg>
          <seg type="verse" n="39">Et quidam pharisaeorum de turbis dixerunt ad illum: " Magister, increpa discipulos tuos! ".</seg>
          <seg type="verse" n="40">Et respondens dixit: " Dico vobis: Si hi tacuerint, lapides clamabunt!.</seg>
          <seg type="verse" n="41">Et ut appropinquavit, videns civitatem flevit super illam</seg>
          <seg type="verse" n="42">dicens: " Si cognovisses et tu in hac die, quae ad pacem tibi! Nunc autem abscondita sunt ab oculis tuis.</seg>
          <seg type="verse" n="43">Quia venient dies in te, et circumdabunt te inimici tui vallo et obsidebunt te et coangustabunt te undique</seg>
          <seg type="verse" n="44">et ad terram prosternent te et filios tuos, qui in te sunt, et non relinquent in te lapidem super lapidem, eo quod non cognoveris tempus visitationis tuae ".</seg>
          <seg type="verse" n="45">Et ingressus in templum, coepit eicere vendentes</seg>
          <seg type="verse" n="46">dicens illis: " Scriptum est: "Et erit domus mea domus orationis". Vos autem fecistis illam speluncam latronum ".</seg>
          <seg type="verse" n="47">Et erat docens cotidie in templo. Principes autem sacerdotum et scribae et principes plebis quaerebant illum perdere</seg>
          <seg type="verse" n="48">et non inveniebant quid facerent; omnis enim populus suspensus erat audiens illum.</seg>
        </div>
        <div type="chapter" n="20">
          <seg type="verse" n="1">Et factum est in una dierum, docente illo populum in tem plo et evangelizante, supervenerunt principes sacerdotum et scribae cum senioribus</seg>
          <seg type="verse" n="2">et aiunt dicentes ad illum: " Dic nobis: In qua potestate haec facis, aut quis est qui dedit tibi hanc potestatem? ".</seg>
          <seg type="verse" n="3">Respondens autem dixit ad illos: " Interrogabo vos et ego verbum; et dicite mihi:</seg>
          <seg type="verse" n="4">Baptismum Ioannis de caelo erat an ex hominibus? ".</seg>
          <seg type="verse" n="5">At illi cogitabant inter se dicentes: " Si dixerimus: "De caelo", dicet: Quare non credidistis illi?;</seg>
          <seg type="verse" n="6">si autem dixerimus: "Ex hominibus", plebs universa lapidabit nos; certi sunt enim Ioannem prophetam esse ".</seg>
          <seg type="verse" n="7">Et responderunt se nescire unde esset.</seg>
          <seg type="verse" n="8">Et Iesus ait illis: " Neque ego dico vobis in qua potestate haec facio.</seg>
          <seg type="verse" n="9">Coepit autem dicere ad plebem parabolam hanc: " Homo plantavit vineam et locavit eam colonis et ipse peregre fuit multis temporibus.</seg>
          <seg type="verse" n="10">Et in tempore misit ad cultores servum, ut de fructu vineae darent illi; cultores autem caesum dimiserunt eum inanem.</seg>
          <seg type="verse" n="11">Et addidit alterum servum mittere; illi autem hunc quoque caedentes et afficientes contumelia dimiserunt inanem.</seg>
          <seg type="verse" n="12">Et addidit tertium mittere; qui et illum vulnerantes eiecerunt.</seg>
          <seg type="verse" n="13">Dixit autem dominus vineae: "Quid faciam? Mittam filium meum dilectum; forsitan hunc verebuntur".</seg>
          <seg type="verse" n="14">Quem cum vidissent coloni, cogitaverunt inter se dicentes: "Hic est heres. Occidamus illum, ut nostra fiat hereditas".</seg>
          <seg type="verse" n="15">Et eiectum illum extra vineam occiderunt. Quid ergo faciet illis dominus vineae?</seg>
          <seg type="verse" n="16">Veniet et perdet colonos istos et dabit vineam aliis ".Quo audito, dixerunt: " Absit! ".</seg>
          <seg type="verse" n="17">Ille autem aspiciens eos ait: " Quid est ergo hoc, quod scriptum est:Lapidem quem reprobaverunt aedificantes,hic factus est in caput anguli"?</seg>
          <seg type="verse" n="18">Omnis, qui ceciderit supra illum lapidem, conquassabitur; supra quem autem ceciderit, comminuet illum ".</seg>
          <seg type="verse" n="19">Et quaerebant scribae et principes sacerdotum mittere in illum manus in illa hora et timuerunt populum; cognoverunt enim quod ad ipsos dixerit similitudinem istam.</seg>
          <seg type="verse" n="20">Et observantes miserunt insidiatores, qui se iustos simularent, ut caperent eum in sermone, et sic traderent illum principatui et potestati praesidis.</seg>
          <seg type="verse" n="21">Et interrogaverunt illum dicentes: " Magister, scimus quia recte dicis et doces et non accipis personam, sed in veritate viam Dei doces.</seg>
          <seg type="verse" n="22">Licet nobis dare tributum Caesari an non? ".</seg>
          <seg type="verse" n="23">Considerans autem dolum illorum dixit ad eos:</seg>
          <seg type="verse" n="24">" Ostendite mihi denarium. Cuius habet imaginem et inscriptionem? ".</seg>
          <seg type="verse" n="25">At illi dixerunt: " Caesaris ". Et ait illis: " Reddite ergo, quae Caesaris sunt, Caesari et, quae Dei sunt, Deo ".</seg>
          <seg type="verse" n="26">Et non potuerunt verbum eius reprehendere coram plebe et mirati in responso eius tacuerunt.</seg>
          <seg type="verse" n="27">Accesserunt autem quidam sadducaeorum, qui negant esse resurrectionem, et interrogaverunt eum</seg>
          <seg type="verse" n="28">dicentes: " Magister, Moyses scripsit nobis, si frater alicuius mortuus fuerit habens uxorem et hic sine filiis fuerit, ut accipiat eam frater eius uxorem et suscitet semen fratri suo.</seg>
          <seg type="verse" n="29">Septem ergo fratres erant: et primus accepit uxorem et mortuus est sine filiis;</seg>
          <seg type="verse" n="30">et sequens</seg>
          <seg type="verse" n="31">et tertius accepit illam, similiter autem et septem non reliquerunt filios et mortui sunt.</seg>
          <seg type="verse" n="32">Novissima mortua est et mulier.</seg>
          <seg type="verse" n="33">Mulier ergo in resurrectione cuius eorum erit uxor? Si quidem septem habuerunt eam uxorem ".</seg>
          <seg type="verse" n="34">Et ait illis Iesus: " Filii saeculi huius nubunt et traduntur ad nuptias;</seg>
          <seg type="verse" n="35">illi autem, qui digni habentur saeculo illo et resurrectione ex mortuis, neque nubunt neque ducunt uxores.</seg>
          <seg type="verse" n="36">Neque enim ultra mori possunt: aequales enim angelis sunt et filii sunt Dei, cum sint filii resurrectionis.</seg>
          <seg type="verse" n="37">Quia vero resurgant mortui, et Moyses ostendit secus rubum, sicut dicit: "Dominum Deum Abraham et Deum Isaac et Deum Iacob".</seg>
          <seg type="verse" n="38">Deus autem non est mortuorum sed vivorum: omnes enim vivunt ei ".</seg>
          <seg type="verse" n="39">Respondentes autem quidam scribarum dixerunt: " Magister, bene dixisti.</seg>
          <seg type="verse" n="40">Et amplius non audebant eum quidquam interrogare.</seg>
          <seg type="verse" n="41">Dixit autem ad illos: " Quomodo dicunt Christum filium David esse?</seg>
          <seg type="verse" n="42">Ipse enim David dicit in libro Psalmorum:Dixit Dominus Domino meo: Sede a dextris meis,</seg>
          <seg type="verse" n="43">donec ponam inimicos tuos scabellum pedum tuorum".</seg>
          <seg type="verse" n="44">David ergo Dominum illum vocat; et quomodo filius eius est? ".</seg>
          <seg type="verse" n="45">Audiente autem omni populo, dixit discipulis suis:</seg>
          <seg type="verse" n="46">" Attendite a scribis, qui volunt ambulare in stolis et amant salutationes in foro et primas cathedras in synagogis et primos discubitus in conviviis,</seg>
          <seg type="verse" n="47">qui devorant domos viduarum et simulant longam orationem. Hi accipient damnationem maiorem ".</seg>
        </div>
        <div type="chapter" n="21">
          <seg type="verse" n="1">Respiciens autem vidit eos, qui mittebant munera sua in gazophylacium, divites.</seg>
          <seg type="verse" n="2">Vidit autem quandam viduam pauperculam mittentem illuc minuta duo</seg>
          <seg type="verse" n="3">et dixit: " Vere dico vobis: Vidua haec pauper plus quam omnes misit.</seg>
          <seg type="verse" n="4">Nam omnes hi ex abundantia sua miserunt in munera; haec autem ex inopia sua omnem victum suum, quem habebat, misit ".</seg>
          <seg type="verse" n="5">Et quibusdam dicentibus de templo, quod lapidibus bonis et donis ornatum, esset dixit:</seg>
          <seg type="verse" n="6">" Haec quae videtis, venient dies, in quibus non relinquetur lapis super lapidem, qui non destruatur ".</seg>
          <seg type="verse" n="7">Interrogaverunt autem illum dicentes: " Praeceptor, quando ergo haec erunt, et quod signum, cum fieri incipient? ".</seg>
          <seg type="verse" n="8">Qui dixit: " Videte, ne seducamini. Multi enim venient in nomine meo dicentes: "Ego sum" et: "Tempus appropinquavit". Nolite ergo ire post illos.</seg>
          <seg type="verse" n="9">Cum autem audieritis proelia et seditiones, nolite terreri; oportet enim primum haec fieri, sed non statim finis ".</seg>
          <seg type="verse" n="10">Tunc dicebat illis: " Surget gens contra gentem, et regnum adversus regnum;</seg>
          <seg type="verse" n="11">et terrae motus magni et per loca fames et pestilentiae erunt, terroresque et de caelo signa magna erunt.</seg>
          <seg type="verse" n="12">Sed ante haec omnia inicient vobis manus suas et persequentur tradentes in synagogas et custodias, et trahemini ad reges et praesides propter nomen meum;</seg>
          <seg type="verse" n="13">continget autem vobis in testimonium.</seg>
          <seg type="verse" n="14">Ponite ergo in cordibus vestris non praemeditari quemadmodum respondeatis;</seg>
          <seg type="verse" n="15">ego enim dabo vobis os et sapientiam, cui non poterunt resistere vel contradicere omnes adversarii vestri.</seg>
          <seg type="verse" n="16">Trademini autem et a parentibus et fratribus et cognatis et amicis, et morte afficient ex vobis,</seg>
          <seg type="verse" n="17">et eritis odio omnibus propter nomen meum.</seg>
          <seg type="verse" n="18">Et capillus de capite vestro non peribit.</seg>
          <seg type="verse" n="19">In patientia vestra possidebitis animas vestras.</seg>
          <seg type="verse" n="20">Cum autem videritis circumdari ab exercitu Ierusalem, tunc scitote quia appropinquavit desolatio eius.</seg>
          <seg type="verse" n="21">Tunc, qui in Iudaea sunt, fugiant in montes; et, qui in medio eius, discedant; et, qui in regionibus, non intrent in eam.</seg>
          <seg type="verse" n="22">Quia dies ultionis hi sunt, ut impleantur omnia, quae scripta sunt.</seg>
          <seg type="verse" n="23">Vae autem praegnantibus et nutrientibus in illis diebus! Erit enim pressura magna super terram et ira populo huic,</seg>
          <seg type="verse" n="24">et cadent in ore gladii et captivi ducentur in omnes gentes, et Ierusalem calcabitur a gentibus, donec impleantur tempora nationum.</seg>
          <seg type="verse" n="25">Et erunt signa in sole et luna et stellis, et super terram pressura gentium prae confusione sonitus maris et fluctuum,</seg>
          <seg type="verse" n="26">arescentibus hominibus prae timore et exspectatione eorum, quae supervenient orbi, nam virtutes caelorum movebuntur.</seg>
          <seg type="verse" n="27">Et tunc videbunt Filium hominis venientem in nube cum potestate et gloria magna.</seg>
          <seg type="verse" n="28">His autem fieri incipientibus, respicite et levate capita vestra, quoniam appropinquat redemptio vestra ".</seg>
          <seg type="verse" n="29">Et dixit illis similitudinem: " Videte ficulneam et omnes arbores:</seg>
          <seg type="verse" n="30">cum iam germinaverint, videntes vosmetipsi scitis quia iam prope est aestas.</seg>
          <seg type="verse" n="31">Ita et vos, cum videritis haec fieri, scitote quoniam prope est regnum Dei.</seg>
          <seg type="verse" n="32">Amen dico vobis: Non praeteribit generatio haec, donec omnia fiant.</seg>
          <seg type="verse" n="33">Caelum et terra transibunt, verba autem mea non transibunt.</seg>
          <seg type="verse" n="34">Attendite autem vobis, ne forte graventur corda vestra in crapula et ebrietate et curis huius vitae, et superveniat in vos repentina dies illa;</seg>
          <seg type="verse" n="35">tamquam laqueus enim superveniet in omnes, qui sedent super faciem omnis terrae.</seg>
          <seg type="verse" n="36">Vigilate itaque omni tempore orantes, ut possitis fugere ista omnia, quae futura sunt, et stare ante Filium hominis ".</seg>
          <seg type="verse" n="37">Erat autem diebus docens in templo, noctibus vero exiens morabatur in monte, qui vocatur Oliveti.</seg>
          <seg type="verse" n="38">Et omnis populus manicabat ad eum in templo audire eum.</seg>
        </div>
        <div type="chapter" n="22">
          <seg type="verse" n="1">Appropinquabat autem dies festus Azymorum, qui dici tur Pascha.</seg>
          <seg type="verse" n="2">Et quaerebant principes sacerdotum et scribae quomodo eum interficerent; timebant vero plebem.</seg>
          <seg type="verse" n="3">Intravit autem Satanas in Iudam, qui cognominabatur Iscarioth, unum de Duodecim;</seg>
          <seg type="verse" n="4">et abiit et locutus est cum principibus sacerdotum et magistratibus, quemadmodum illum traderet eis.</seg>
          <seg type="verse" n="5">Et gavisi sunt et pacti sunt pecuniam illi dare.</seg>
          <seg type="verse" n="6">Et spopondit et quaerebat opportunitatem, ut eis traderet illum sine turba.</seg>
          <seg type="verse" n="7">Venit autem dies Azymorum, in qua necesse erat occidi Pascha.</seg>
          <seg type="verse" n="8">Et misit Petrum et Ioannem dicens: " Euntes parate nobis Pascha, ut manducemus ".</seg>
          <seg type="verse" n="9">At illi dixerunt ei: "Ubi vis paremus? ".</seg>
          <seg type="verse" n="10">Et dixit ad eos: " Ecce, introeuntibus vobis in civitatem, occurret vobis homo amphoram aquae portans; sequimini eum in domum, in quam intrat.</seg>
          <seg type="verse" n="11">Et dicetis patri familias domus: "Dicit tibi Magister: Ubi est deversorium, ubi Pascha cum discipulis meis manducem?".</seg>
          <seg type="verse" n="12">Ipse vobis ostendet cenaculum magnum stratum; ibi parate ".</seg>
          <seg type="verse" n="13">Euntes autem invenerunt, sicut dixit illis, et paraverunt Pascha.</seg>
          <seg type="verse" n="14">Et cum facta esset hora, discubuit, et apostoli cum eo.</seg>
          <seg type="verse" n="15">Et ait illis: " Desiderio desideravi hoc Pascha manducare vobiscum, antequam patiar.</seg>
          <seg type="verse" n="16">Dico enim vobis: Non manducabo illud, donec impleatur in regno Dei ".</seg>
          <seg type="verse" n="17">Et accepto calice, gratias egit et dixit: " Accipite hoc et dividite inter vos.</seg>
          <seg type="verse" n="18">Dico enim vobis: Non bibam amodo de generatione vitis, donec regnum Dei veniat ".</seg>
          <seg type="verse" n="19">Et accepto pane, gratias egit et fregit et dedit eis dicens: " Hoc est corpus meum, quod pro vobis datur. Hoc facite in meam commemorationem ".</seg>
          <seg type="verse" n="20">Similiter et calicem, postquam cenavit, dicens: " Hic calix novum testamentum est in sanguine meo, qui pro vobis funditur.</seg>
          <seg type="verse" n="21">Verumtamen ecce manus tradentis me mecum est in mensa;</seg>
          <seg type="verse" n="22">et quidem Filius hominis, secundum quod definitum est, vadit; verumtamen vae illi homini, per quem traditur! ".</seg>
          <seg type="verse" n="23">Et ipsi coeperunt quaerere inter se, quis esset ex eis, qui hoc facturus esset.</seg>
          <seg type="verse" n="24">Facta est autem et contentio inter eos, quis eorum videretur esse maior.</seg>
          <seg type="verse" n="25">Dixit autem eis: " Reges gentium dominantur eorum; et, qui potestatem habent super eos, benefici vocantur.</seg>
          <seg type="verse" n="26">Vos autem non sic, sed qui maior est in vobis, fiat sicut iunior; et, qui praecessor est, sicut ministrator.</seg>
          <seg type="verse" n="27">Nam quis maior est: qui recumbit, an qui ministrat? Nonne qui recumbit? Ego autem in medio vestrum sum, sicut qui ministrat.</seg>
          <seg type="verse" n="28">Vos autem estis, qui permansistis mecum in tentationibus meis;</seg>
          <seg type="verse" n="29">et ego dispono vobis, sicut disposuit mihi Pater meus regnum,</seg>
          <seg type="verse" n="30">ut edatis et bibatis super mensam meam in regno meo et sedeatis super thronos iudicantes duodecim tribus Israel.</seg>
          <seg type="verse" n="31">Simon, Simon, ecce Satanas expetivit vos, ut cribraret sicut triticum;</seg>
          <seg type="verse" n="32">ego autem rogavi pro te, ut non deficiat fides tua. Et tu, aliquando conversus, confirma fratres tuos ".</seg>
          <seg type="verse" n="33">Qui dixit ei: " Domine, tecum paratus sum et in carcerem et in mortem ire ".</seg>
          <seg type="verse" n="34">Et ille dixit: " Dico tibi, Petre, non cantabit hodie gallus, donec ter abneges nosse me ".</seg>
          <seg type="verse" n="35">Et dixit eis: " Quando misi vos sine sacculo et pera et calceamentis, numquid aliquid defuit vobis? ". At illi dixerunt: " Nihil ".</seg>
          <seg type="verse" n="36">Dixit ergo eis: " Sed nunc, qui habet sacculum, tollat, similiter et peram; et, qui non habet, vendat tunicam suam et emat gladium.</seg>
          <seg type="verse" n="37">Dico enim vobis: Hoc, quod scriptum est, oportet impleri in me, illud: Cum iniustis deputatus est". Etenim ea, quae sunt de me, adimpletionem habent ".</seg>
          <seg type="verse" n="38">At illi dixerunt: " Domine, ecce gladii duo hic ". At ille dixit eis: " Satis est ".</seg>
          <seg type="verse" n="39">Et egressus ibat secundum consuetudinem in montem Olivarum; secuti sunt autem illum et discipuli.</seg>
          <seg type="verse" n="40">Et cum pervenisset ad locum, dixit illis: " Orate, ne intretis in tentationem ".</seg>
          <seg type="verse" n="41">Et ipse avulsus est ab eis, quantum iactus est lapidis, et, positis genibus, orabat</seg>
          <seg type="verse" n="42">dicens: " Pater, si vis, transfer calicem istum a me; verumtamen non mea voluntas sed tua fiat ".</seg>
          <seg type="verse" n="43">Apparuit autem illi angelus de caelo confortans eum. Et factus in agonia prolixius orabat.</seg>
          <seg type="verse" n="44">Et factus est sudor eius sicut guttae sanguinis decurrentis in terram.</seg>
          <seg type="verse" n="45">Et cum surrexisset ab oratione et venisset ad discipulos, invenit eos dormientes prae tristitia</seg>
          <seg type="verse" n="46">et ait illis: " Quid dormitis? Surgite; orate, ne intretis in tentationem ".</seg>
          <seg type="verse" n="47">Adhuc eo loquente, ecce turba; et, qui vocabatur Iudas, unus de Duodecim, antecedebat eos et appropinquavit Iesu, ut oscularetur eum.</seg>
          <seg type="verse" n="48">Iesus autem dixit ei: " Iuda, osculo Filium hominis tradis? ".</seg>
          <seg type="verse" n="49">Videntes autem hi, qui circa ipsum erant, quod futurum erat, dixerunt: Domine, si percutimus in gladio? ".</seg>
          <seg type="verse" n="50">Et percussit unus ex illis servum principis sacerdotum et amputavit auriculam eius dextram.</seg>
          <seg type="verse" n="51">Respondens autem Iesus ait: " Sinite usque huc! ". Et cum tetigisset auriculam eius, sanavit eum.</seg>
          <seg type="verse" n="52">Dixit autem Iesus ad eos, qui venerant ad se principes sacerdotum et magistratus templi et seniores: " Quasi ad latronem existis cum gladiis et fustibus?</seg>
          <seg type="verse" n="53">Cum cotidie vobiscum fuerim in templo, non extendistis manus in me; sed haec est hora vestra et potestas tenebrarum ".</seg>
          <seg type="verse" n="54">Comprehendentes autem eum, duxerunt et introduxerunt in domum principis sacerdotum. Petrus vero sequebatur a longe.</seg>
          <seg type="verse" n="55">Accenso autem igni in medio atrio et circumsedentibus illis, sedebat Petrus in medio eorum.</seg>
          <seg type="verse" n="56">Quem cum vidisset ancilla quaedam sedentem ad lumen et eum fuisset intuita, dixit:</seg>
          <seg type="verse" n="57">" Et hic cum illo erat! ". At ille negavit eum dicens:</seg>
          <seg type="verse" n="58">" Mulier, non novi illum! ". Et post pusillum alius videns eum dixit: " Et tu de illis es! ". Petrus vero ait: " O homo, non sum! ".</seg>
          <seg type="verse" n="59">Et intervallo facto quasi horae unius, alius quidam affirmabat dicens: Vere et hic cum illo erat, nam et Galilaeus est! ".</seg>
          <seg type="verse" n="60">Et ait Petrus: " Homo, nescio quid dicis! ". Et continuo adhuc illo loquente cantavit gallus.</seg>
          <seg type="verse" n="61">Et conversus Dominus respexit Petrum; et recordatus est Petrus verbi Domini, sicut dixit ei: " Priusquam gallus cantet hodie, ter me negabis ".</seg>
          <seg type="verse" n="62">Et egressus foras flevit amare.</seg>
          <seg type="verse" n="63">Et viri, qui tenebant illum, illudebant ei caedentes;</seg>
          <seg type="verse" n="64">et velaverunt eum et interrogabant eum dicentes: " Prophetiza: Quis est, qui te percussit? ".</seg>
          <seg type="verse" n="65">Et alia multa blasphemantes dicebant in eum.</seg>
          <seg type="verse" n="66">Et ut factus est dies, convenerunt seniores plebis et principes sacerdotum et scribae et duxerunt illum in concilium suum</seg>
          <seg type="verse" n="67">dicentes: " Si tu es Christus, dic nobis ". Et ait illis: " Si vobis dixero, non credetis;</seg>
          <seg type="verse" n="68">si autem interrogavero, non respondebitis mihi.</seg>
          <seg type="verse" n="69">Ex hoc autem erit Filius hominis sedens a dextris virtutis Dei ".</seg>
          <seg type="verse" n="70">Dixerunt autem omnes: " Tu ergo es Filius Dei? ". Qui ait ad illos: " Vos dicitis quia ego sum ".</seg>
          <seg type="verse" n="71">At illi dixerunt: " Quid adhuc desideramus testimonium? Ipsi enim audivimus de ore eius! ".</seg>
        </div>
        <div type="chapter" n="23">
          <seg type="verse" n="1">Et surgens omnis multitudo eorum duxerunt illum ad Pi latum.</seg>
          <seg type="verse" n="2">Coeperunt autem accusare illum dicentes: " Hunc invenimus subvertentem gentem nostram et prohibentem tributa dare Caesari et dicentem se Christum regem esse ".</seg>
          <seg type="verse" n="3">Pilatus autem interrogavit eum dicens: " Tu es rex Iudaeorum? ". At ille respondens ait: " Tu dicis ".</seg>
          <seg type="verse" n="4">Ait autem Pilatus ad principes sacerdotum et turbas: " Nihil invenio causae in hoc homine ".</seg>
          <seg type="verse" n="5">At illi invalescebant dicentes: " Commovet populum docens per universam Iudaeam et in cipiens a Galilaea usque huc! ".</seg>
          <seg type="verse" n="6">Pilatus autem audiens interrogavit si homo Galilaeus esset;</seg>
          <seg type="verse" n="7">et ut cognovit quod de Herodis potestate esset, remisit eum ad Herodem, qui et ipse Hierosolymis erat illis diebus.</seg>
          <seg type="verse" n="8">Herodes autem, viso Iesu, gavisus est valde; erat enim cupiens ex multo tempore videre eum, eo quod audiret de illo et sperabat signum aliquod videre ab eo fieri.</seg>
          <seg type="verse" n="9">Interrogabat autem illum multis sermonibus; at ipse nihil illi respondebat.</seg>
          <seg type="verse" n="10">Stabant etiam principes sacerdotum et scribae constanter accusantes eum.</seg>
          <seg type="verse" n="11">Sprevit autem illum Herodes cum exercitu suo et illusit indutum veste alba et remisit ad Pilatum.</seg>
          <seg type="verse" n="12">Facti sunt autem amici inter se Herodes et Pilatus in ipsa die; nam antea inimici erant ad invicem.</seg>
          <seg type="verse" n="13">Pilatus autem, convocatis principibus sacerdotum et magistratibus et plebe,</seg>
          <seg type="verse" n="14">dixit ad illos: " Obtulistis mihi hunc hominem quasi avertentem populum, et ecce ego coram vobis interrogans nullam causam inveni in homine isto ex his, in quibus eum accusatis,</seg>
          <seg type="verse" n="15">sedneque Herodes; remisit enim illum ad nos. Et ecce nihil dignum morte actum est ei.</seg>
          <seg type="verse" n="16">Emendatum ergo illum dimittam ".</seg>
          <seg type="verse" n="17">()</seg>
          <seg type="verse" n="18">Exclamavit autem universa turba dicens: " Tolle hunc et dimitte nobis Barabbam! ",</seg>
          <seg type="verse" n="19">qui erat propter seditionem quandam factam in civitate et homicidium missus in carcerem.</seg>
          <seg type="verse" n="20">Iterum autem Pilatus locutus est ad illos volens dimittere Iesum,</seg>
          <seg type="verse" n="21">at illi succlamabant dicentes: " Crucifige, crucifige illum! ".</seg>
          <seg type="verse" n="22">Ille autem tertio dixit ad illos: " Quid enim mali fecit iste? Nullam causam mortis invenio in eo; corripiam ergo illum et dimittam ".</seg>
          <seg type="verse" n="23">At illi instabant vocibus magnis postulantes, ut crucifigeretur, et invalescebant voces eorum.</seg>
          <seg type="verse" n="24">Et Pilatus adiudicavit fieri petitionem eorum:</seg>
          <seg type="verse" n="25">dimisit autem eum, qui propter seditionem et homicidium missus fuerat in carcerem, quem petebant; Iesum vero tradidit voluntati eorum.</seg>
          <seg type="verse" n="26">Et cum abducerent eum, apprehenderunt Simonem quendam Cyrenensem venientem de villa et imposuerunt illi crucem portare post Iesum.</seg>
          <seg type="verse" n="27">Sequebatur autem illum multa turba populi et mulierum, quae plangebant et lamentabant eum.</seg>
          <seg type="verse" n="28">Conversus autem ad illas Iesus dixit: " Filiae Ierusalem, nolite flere super me, sed super vos ipsas flete et super filios vestros,</seg>
          <seg type="verse" n="29">quoniam ecce venient dies, in quibus dicent: "Beatae steriles et ventres, qui non genuerunt, et ubera, quae non lactaverunt!".</seg>
          <seg type="verse" n="30">Tunc incipient dicere montibus: "Cadite super nos!", et collibus: Operite nos!",</seg>
          <seg type="verse" n="31">quia si in viridi ligno haec faciunt, in arido quid fiet? ".</seg>
          <seg type="verse" n="32">Ducebantur autem et alii duo nequam cum eo, ut interficerentur.</seg>
          <seg type="verse" n="33">Et postquam venerunt in locum, qui vocatur Calvariae, ibi crucifixerunt eum et latrones, unum a dextris et alterum a sinistris.</seg>
          <seg type="verse" n="34">Iesus autem dicebat: " Pater, dimitte illis, non enim sciunt quid faciunt ".Dividentes vero vestimenta eius miserunt sortes.</seg>
          <seg type="verse" n="35">Et stabat populus exspectans. Et deridebant illum et principes dicentes: " Alios salvos fecit; se salvum faciat, si hic est Christus Dei electus! ".</seg>
          <seg type="verse" n="36">Illudebant autem ei et milites accedentes, acetum offerentes illi</seg>
          <seg type="verse" n="37">et dicentes: " Si tu es rex Iudaeorum, salvum te fac! ".</seg>
          <seg type="verse" n="38">Erat autem et superscriptio super illum: " Hic est rex Iudaeorum ".</seg>
          <seg type="verse" n="39">Unus autem de his, qui pendebant, latronibus blasphemabat eum dicens: " Nonne tu es Christus? Salvum fac temetipsum et nos! ".</seg>
          <seg type="verse" n="40">Respondens autem alter increpabat illum dicens: " Neque tu times Deum, quod in eadem damnatione es?</seg>
          <seg type="verse" n="41">Et nos quidem iuste, nam digna factis recipimus! Hic vero nihil mali gessit ".</seg>
          <seg type="verse" n="42">Et dicebat: " Iesu, memento mei, cum veneris in regnum tuum ".</seg>
          <seg type="verse" n="43">Et dixit illi: " Amen dico tibi: Hodie mecum eris in paradiso ".</seg>
          <seg type="verse" n="44">Et erat iam fere hora sexta, et tenebrae factae sunt in universa terra usque in horam nonam,</seg>
          <seg type="verse" n="45">et obscuratus est sol, et velum templi scissum est medium.</seg>
          <seg type="verse" n="46">Et clamans voce magna Iesus ait: " Pater, in manus tuas commendo spiritum meum "; et haec dicens exspiravit.</seg>
          <seg type="verse" n="47">Videns autem centurio, quod factum fuerat, glorificavit Deum dicens: " Vere hic homo iustus erat! ".</seg>
          <seg type="verse" n="48">Et omnis turba eorum, qui simul aderant ad spectaculum istud et videbant, quae fiebant, percutientes pectora sua revertebantur.</seg>
          <seg type="verse" n="49">Stabant autem omnes noti eius a longe et mulieres, quae secutae erant eum a Galilaea, haec videntes.</seg>
          <seg type="verse" n="50">Et ecce vir nomine Ioseph, qui erat decurio, vir bonus et iustus</seg>
          <seg type="verse" n="51">Chic non consenserat consilio et actibus eorum - ab Arimathaea civitate Iudaeorum, qui exspectabat regnum Dei,</seg>
          <seg type="verse" n="52">hic accessit ad Pilatum et petiit corpus Iesu</seg>
          <seg type="verse" n="53">et depositum involvit sindone et posuit eum in monumento exciso, in quo nondum quisquam positus fuerat.</seg>
          <seg type="verse" n="54">Et dies erat Parasceves, et sabbatum illucescebat.</seg>
          <seg type="verse" n="55">Subsecutae autem mulieres, quae cum ipso venerant de Galilaea, viderunt monumentum et quemadmodum positum erat corpus eius;</seg>
          <seg type="verse" n="56">et revertentes paraverunt aromata et unguenta et sabbato quidem siluerunt secundum mandatum.</seg>
        </div>
        <div type="chapter" n="24">
          <seg type="verse" n="1">Prima autem sabbatorum, valde diluculo venerunt ad monumentum portantes, quae paraverant, aromata.</seg>
          <seg type="verse" n="2">Et invenerunt lapidem revolutum a monumento;</seg>
          <seg type="verse" n="3">et ingressae non invenerunt corpus Domini Iesu.</seg>
          <seg type="verse" n="4">Et factum est, dum mente haesitarent de isto, ecce duo viri steterunt secus illas in veste fulgenti.</seg>
          <seg type="verse" n="5">Cum timerent autem et declinarent vultum in terram, dixerunt ad illas: " Quid quaeritis viventem cum mortuis?</seg>
          <seg type="verse" n="6">Non est hic, sed surrexit. Recordamini qualiter locutus est vobis, cum adhuc in Galilaea esset,</seg>
          <seg type="verse" n="7">dicens: "Oportet Filium hominis tradi in manus hominum peccatorum et crucifigi et die tertia resurgere" ".</seg>
          <seg type="verse" n="8">Et recordatae sunt verborum eius</seg>
          <seg type="verse" n="9">et regressae a monumento nuntiaverunt haec omnia illis Undecim et ceteris omnibus.</seg>
          <seg type="verse" n="10">Erat autem Maria Magdalene et Ioanna et Maria Iacobi; et ceterae cum eis dicebant ad apostolos haec.</seg>
          <seg type="verse" n="11">Et visa sunt ante illos sicut deliramentum verba ista, et non credebant illis.</seg>
          <seg type="verse" n="12">Petrus autem surgens cucurrit ad monumentum et procumbens videt linteamina sola; et rediit ad sua mirans, quod factum fuerat.</seg>
          <seg type="verse" n="13">Et ecce duo ex illis ibant ipsa die in castellum, quod erat in spatio stadiorum sexaginta ab Ierusalem nomine Emmaus;</seg>
          <seg type="verse" n="14">et ipsi loquebantur ad invicem de his omnibus, quae acciderant.</seg>
          <seg type="verse" n="15">Et factum est, dum fabularentur et secum quaererent, et ipse Iesus appropinquans ibat cum illis;</seg>
          <seg type="verse" n="16">oculi autem illorum tenebantur, ne eum agnoscerent.</seg>
          <seg type="verse" n="17">Et ait ad illos: " Qui sunt hi sermones, quos confertis ad invicem ambulantes? ". Et steterunt tristes.</seg>
          <seg type="verse" n="18">Et respondens unus, cui nomen Cleopas, dixit ei: " Tu solus peregrinus es in Ierusalem et non cognovisti, quae facta sunt in illa his diebus? ".</seg>
          <seg type="verse" n="19">Quibus ille dixit: " Quae? ". Et illi dixerunt ei: " De Iesu Nazareno, qui fuit vir propheta, potens in opere et sermone coram Deo et omni populo;</seg>
          <seg type="verse" n="20">et quomodo eum tradiderunt summi sacerdotes et principes nostri in damnationem mortis et crucifixerunt eum.</seg>
          <seg type="verse" n="21">Nos autem sperabamus, quia ipse esset redempturus Israel; at nunc super haec omnia tertia dies hodie quod haec facta sunt.</seg>
          <seg type="verse" n="22">Sed et mulieres quaedam ex nostris terruerunt nos, quae ante lucem fuerunt ad monumentum</seg>
          <seg type="verse" n="23">et, non invento corpore eius, venerunt dicentes se etiam visionem angelorum vidisse, qui dicunt eum vivere.</seg>
          <seg type="verse" n="24">Et abierunt quidam ex nostris ad monumentum et ita invenerunt, sicut mulieres dixerunt, ipsum vero non viderunt ".</seg>
          <seg type="verse" n="25">Et ipse dixit ad eos: " O stulti et tardi corde ad credendum in omnibus, quae locuti sunt Prophetae!</seg>
          <seg type="verse" n="26">Nonne haec oportuit pati Christum et intrare in gloriam suam? ".</seg>
          <seg type="verse" n="27">Et incipiens a Moyse et omnibus Prophetis interpretabatur illis in omnibus Scripturis, quae de ipso erant.</seg>
          <seg type="verse" n="28">Et appropinquaverunt castello, quo ibant, et ipse se finxit longius ire.</seg>
          <seg type="verse" n="29">Et coegerunt illum dicentes: " Mane nobiscum, quoniam advesperascit, et inclinata est iam dies ". Et intravit, ut maneret cum illis.</seg>
          <seg type="verse" n="30">Et factum est, dum recumberet cum illis, accepit panem et benedixit ac fregit et porrigebat illis.</seg>
          <seg type="verse" n="31">Et aperti sunt oculi eorum, et cognoverunt eum; et ipse evanuit ab eis.</seg>
          <seg type="verse" n="32">Et dixerunt ad invicem: " Nonne cor nostrum ardens erat in nobis, dum loqueretur nobis in via et aperiret nobis Scripturas? ".</seg>
          <seg type="verse" n="33">Et surgentes eadem hora regressi sunt in Ierusalem et invenerunt congregatos Undecim et eos, qui cum ipsis erant,</seg>
          <seg type="verse" n="34">dicentes: " Surrexit Dominus vere et apparuit Simoni ".</seg>
          <seg type="verse" n="35">Et ipsi narrabant, quae gesta erant in via, et quomodo cognoverunt eum in fractione panis.</seg>
          <seg type="verse" n="36">Dum haec autem loquuntur, ipse stetit in medio eorum et dicit eis: " Pax vobis! ".</seg>
          <seg type="verse" n="37">Conturbati vero et conterriti existimabant se spiritum videre.</seg>
          <seg type="verse" n="38">Et dixit eis: " Quid turbati estis, et quare cogitationes ascendunt in corda vestra?</seg>
          <seg type="verse" n="39">Videte manus meas et pedes meos, quia ipse ego sum! Palpate me et videte, quia spiritus carnem et ossa non habet, sicut me videtis habere ".</seg>
          <seg type="verse" n="40">Et cum hoc dixisset, ostendit eis manus et pedes.</seg>
          <seg type="verse" n="41">Adhuc autem illis non credentibus prae gaudio et mirantibus, dixit eis: Habetis hic aliquid, quod manducetur? ".</seg>
          <seg type="verse" n="42">At illi obtulerunt ei partem piscis assi.</seg>
          <seg type="verse" n="43">Et sumens, coram eis manducavit.</seg>
          <seg type="verse" n="44">Et dixit ad eos: " Haec sunt verba, quae locutus sum ad vos, cum adhuc essem vobiscum, quoniam necesse est impleri omnia, quae scripta sunt in Lege Moysis et Prophetis et Psalmis de me ".</seg>
          <seg type="verse" n="45">Tunc aperuit illis sensum, ut intellegerent Scripturas.</seg>
          <seg type="verse" n="46">Et dixit eis: " Sic scriptum est, Christum pati et resurgere a mortuis die tertia,</seg>
          <seg type="verse" n="47">et praedicari in nomine eius paenitentiam in remissionem peccatorum in omnes gentes, incipientibus ab Ierusalem.</seg>
          <seg type="verse" n="48">Vos estis testes horum.</seg>
          <seg type="verse" n="49">Et ecce ego mitto promissum Patris mei in vos; vos autem sedete in civitate, quoadusque induamini virtutem ex alto ".</seg>
          <seg type="verse" n="50">Eduxit autem eos foras usque in Bethaniam et, elevatis manibus suis, benedixit eis.</seg>
          <seg type="verse" n="51">Et factum est, dum benediceret illis, recessit ab eis et ferebatur in caelum.</seg>
          <seg type="verse" n="52">Et ipsi adoraverunt eum et regressi sunt in Ierusalem cum gaudio magno</seg>
          <seg type="verse" n="53">et erant semper in templo benedicentes Deum.</seg>
        </div>
      </div>
    </body>
  </text>
</cesDoc>
