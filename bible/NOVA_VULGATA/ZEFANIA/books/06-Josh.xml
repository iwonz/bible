<?xml version="1.0" encoding="UTF-8"?>
<XMLBIBLE language="la">
  <BIBLEBOOK bnumber="6" bname="Iosue">
    <CHAPTER cnumber="1">
      <VERS vnumber="1">Et factum est, ut post mortem Moysi servi Domini loqueretur Dominus ad Iosue filium Nun ministrum Moysi et diceret ei:</VERS>
      <VERS vnumber="2">" Moyses servus meus mortuus est; nunc igitur surge et transi Iordanem istum, tu et omnis populus iste, in terram, quam ego dabo filiis Israel.</VERS>
      <VERS vnumber="3">Omnem locum, quem calcaverit vestigium pedis vestri, vobis tradidi, sicut locutus sum Moysi.</VERS>
      <VERS vnumber="4">A deserto et Libano isto usque ad fluvium magnum Euphraten, omnis terra Hetthaeorum usque ad mare Magnum contra solis occasum erit terminus vester.</VERS>
      <VERS vnumber="5">Nullus tibi poterit resistere cunctis diebus vitae tuae: sicut fui cum Moyse, ero et tecum; non dimittam nec derelinquam te.</VERS>
      <VERS vnumber="6">Confortare et esto robustus; tu enim sorte divides populo huic terram, pro qua iuravi patribus suis, ut traderem eam illis.</VERS>
      <VERS vnumber="7">Confortare tantum et esto robustus valde, ut custodias et facias iuxta omnem legem, quam praecepit tibi Moyses servus meus. Ne declines ab ea ad dexteram vel ad sinistram, ut prospereris in omnibus, ad quaecumque perrexeris.</VERS>
      <VERS vnumber="8">Non recedat hoc volumen legis de ore tuo, sed meditaberis in eo diebus ac noctibus, ut custodias et facias iuxta omnia, quae scripta sunt in eo: tunc optime diriges viam tuam et tunc prosperaberis.</VERS>
      <VERS vnumber="9">Nonne praecepi tibi: Confortare et esto robustus, noli metuere et noli timere, quoniam tecum est Dominus Deus tuus in omnibus, ad quaecumque perrexeris?".</VERS>
      <VERS vnumber="10">Praecepitque Iosue praefectis populi dicens: " Transite per medium castrorum et imperate populo ac dicite:</VERS>
      <VERS vnumber="11">Praeparate vobis cibaria, quoniam post diem tertium transibitis Iordanem hunc et intrabitis ad possidendam terram, quam Dominus Deus vester daturus est vobis ".</VERS>
      <VERS vnumber="12">Rubenitis quoque et Gaditis et dimidiae tribui Manasse ait:</VERS>
      <VERS vnumber="13">" Mementote sermonis, quem praecepit vobis Moyses famulus Domini dicens: "Dominus Deus vester dedit vobis requiem et terram hanc".</VERS>
      <VERS vnumber="14">Uxores vestrae et filii ac iumenta manebunt in terra, quam tradidit vobis Moyses trans Iordanem; vos autem transibitis armati ante fratres vestros, omnes viri fortes, et adiuvabitis eos,</VERS>
      <VERS vnumber="15">donec det requiem Dominus fratribus vestris, sicut et vobis dedit, et possideant ipsi quoque terram, quam Dominus Deus vester daturus est eis. Et sic revertemini in terram possessionis vestrae et habitabitis in ea, quam vobis dedit Moyses famulus Domini trans Iordanem contra solis ortum.</VERS>
      <VERS vnumber="16">Responderuntque ad Iosue atque dixerunt: " Omnia, quae praecepisti nobis, faciemus et, quocumque miseris, ibimus.</VERS>
      <VERS vnumber="17">Sicut oboedivimus in cunctis Moysi, ita oboediemus et tibi; tantum sit Dominus Deus tuus tecum, sicut fuit cum Moyse.</VERS>
      <VERS vnumber="18">Quicumque contradixerit ori tuo et non oboedierit cunctis sermonibus, quos praeceperis ei, moriatur; tu tantum confortare et viriliter age ".</VERS>
    </CHAPTER>
    <CHAPTER cnumber="2">
      <VERS vnumber="1">Misit ergo Iosue filius Nun de Settim duos viros exploratores in abscondito et dixit eis; "Ite et considerate terram urbemque Iericho ". Qui pergentes ingressi sunt domum mulieris meretricis nomine Rahab et quieverunt ibi.</VERS>
      <VERS vnumber="2">Nuntiatumque est regi Iericho et dictum: " Ecce viri ingressi sunt huc per noctem de filiis Israel, ut explorarent terram ".</VERS>
      <VERS vnumber="3">Misitque rex Iericho ad Rahab dicens: " Educ viros, qui venerunt ad te et ingressi sunt domum tuam; exploratores quippe sunt et omnem terram considerare venerunt ".</VERS>
      <VERS vnumber="4">Tollensque mulier viros abscondit et ait: " Fateor, venerunt ad me, sed nesciebam unde essent;</VERS>
      <VERS vnumber="5">cumque porta clauderetur in tenebris, et illi pariter exierunt, nescio quo abierunt. Persequimini cito et comprehendetis eos ".</VERS>
      <VERS vnumber="6">Ipsa autem fecit ascendere viros in solarium domus suae operuitque eos lini stipula, quae ibi erat.</VERS>
      <VERS vnumber="7">Hi autem, qui missi fuerant, secuti sunt eos per viam, quae ducit ad vadum Iordanis; illisque egressis, statim porta clausa est.</VERS>
      <VERS vnumber="8">Necdum obdormierant qui latebant, et ecce mulier ascendit ad eos et ait:</VERS>
      <VERS vnumber="9">" Novi quod tradiderit Dominus vobis terram, et irruit in nos terror vester, et elanguerunt omnes habitatores terrae coram vobis.</VERS>
      <VERS vnumber="10">Audivimus enim quod siccaverit Dominus aquas maris Rubri ad vestrum introitum, quando egressi estis ex Aegypto, et quae feceritis duobus Amorraeorum regibus, qui erant trans Iordanem, Sehon et Og, quos interfecistis.</VERS>
      <VERS vnumber="11">Et haec audientes pertimuimus, et elanguit cor nostrum, nec remansit in nobis spiritus ad introitum vestrum; Dominus enim Deus vester ipse est Deus in caelo sursum et in terra deorsum.</VERS>
      <VERS vnumber="12">Nunc ergo iurate mihi per Dominum, ut, quomodo ego feci vobiscum misericordiam, ita et vos faciatis cum domo patris mei detisque mihi signum verum,</VERS>
      <VERS vnumber="13">ut salvetis patrem meum et matrem, fratres ac sorores meas et omnia, quae eorum sunt, et eruatis animas nostras de morte ".</VERS>
      <VERS vnumber="14">Qui responderunt ei: " Anima nostra sit pro vobis in mortem, si tamen non prodideris; cumque tradiderit nobis Dominus terram, faciemus in te misericordiam et veritatem ".</VERS>
      <VERS vnumber="15">Demisit ergo eos per funem de fenestra; domus enim eius haerebat muro, et in muro habitabat.</VERS>
      <VERS vnumber="16">Dixitque ad eos: " Ad montana pergite, ne forte occurrant vobis persecutores, ibique latete diebus tribus, donec redeant; et postea ibitis per viam vestram.</VERS>
      <VERS vnumber="17">Qui dixerunt ad eam: " Innoxii erimus a iuramento hoc, quo adiurasti nos,</VERS>
      <VERS vnumber="18">si, ingredientibus nobis terram, signum fuerit funiculus iste coccineus, et ligaveris eum in fenestra, per quam nos demisisti, et patrem tuum ac matrem fratresque et omnem cognationem tuam congregaveris in domum tuam.</VERS>
      <VERS vnumber="19">Qui ostium domus tuae egressus fuerit, sanguis ipsius erit in caput eius, et nos erimus innoxii; cunctorum autem sanguis, qui tecum fuerint in domo, redundabit in caput nostrum, si eos aliquis tetigerit.</VERS>
      <VERS vnumber="20">Quod si prodideris hoc verbum, erimus mundi ab hoc iuramento, quo adiurasti nos ".</VERS>
      <VERS vnumber="21">Et illa respondit: " Sicut locuti estis, ita fiat ". Dimittensque eos, ut pergerent, appendit funiculum coccineum in fenestra.</VERS>
      <VERS vnumber="22">Illi vero ambulantes pervenerunt ad montana et manserunt ibi tres dies, donec reverterentur, qui fuerant persecuti; quaerentes enim per omnem viam non reppererunt eos.</VERS>
      <VERS vnumber="23">Duo viri reversi sunt et descenderunt de monte et, transmisso Iordane, venerunt ad Iosue filium Nun narraveruntque ei omnia, quae acciderant sibi,</VERS>
      <VERS vnumber="24">atque dixerunt: " Tradidit Dominus in manus nostras omnem terram, et timore prostrati sunt cuncti habitatores eius in conspectu nostro ".</VERS>
    </CHAPTER>
    <CHAPTER cnumber="3">
      <VERS vnumber="1">Igitur Iosue de nocte consur gens movit castra. Egredientes que de Settim venerunt ad Iordanem, ipse et omnes filii Israel; et morati sunt ibi, antequam transirent.</VERS>
      <VERS vnumber="2">Tribus diebus evolutis, transierunt praefecti per castrorum medium</VERS>
      <VERS vnumber="3">et praeceperunt populo: " Quando videritis arcam foederis Domini Dei vestri et sacerdotes stirpis leviticae portantes eam, vos quoque consurgite et sequimini eam</VERS>
      <VERS vnumber="4">- sitque inter vos et arcam spatium cubitorum duum fere milium, et cavete, ne appropinquetis ad eam - ut sciatis per quam viam ingrediamini, quia prius non ambulastis per eam ".</VERS>
      <VERS vnumber="5">Dixitque Iosue ad populum: " Sanctificamini; cras enim faciet Dominus inter vos mirabilia ".</VERS>
      <VERS vnumber="6">Et ait ad sacerdotes: " Tollite arcam foederis et praecedite populum ". Qui tulerunt et ambulaverunt ante eos.</VERS>
      <VERS vnumber="7">Dixitque Dominus ad Iosue: " Hodie incipiam exaltare te coram omni Israel, ut sciant quod, sicut cum Moyse fui, ita et tecum sim.</VERS>
      <VERS vnumber="8">Tu autem praecipe sacerdotibus, qui portant arcam foederis, et dic eis: Cum veneritis ad oram aquae Iordanis, state in Iordane".</VERS>
      <VERS vnumber="9">Dixitque Iosue ad filios Israel: " Accedite huc et audite verba Domini Dei vestri ".</VERS>
      <VERS vnumber="10">Et rursum: " In hoc, inquit, scietis quod Deus vivens in medio vestri est et disperdet in conspectu vestro Chananaeum et Hetthaeum, Hevaeum et Pherezaeum, Gergesaeum quoque et Amorraeum et Iebusaeum.</VERS>
      <VERS vnumber="11">Ecce arca foederis Domini omnis terrae antecedet vos per Iordanem.</VERS>
      <VERS vnumber="12">Parate duodecim viros de tribubus Israel, singulos per singulas tribus;</VERS>
      <VERS vnumber="13">et cum posuerint vestigia pedum suorum sacerdotes, qui portant arcam Domini Dei universae terrae, in aquis Iordanis, aquae, quae inferiores sunt, decurrent, quae autem desuper veniunt, in una mole consistent ".</VERS>
      <VERS vnumber="14">Igitur egressus est populus de tabernaculis suis, ut transiret Iordanem; et sacerdotes, qui portabant arcam foederis, pergebant ante eum.</VERS>
      <VERS vnumber="15">Veneruntque usque ad Iordanem et, pedibus eorum in ora aquae tinctis - Iordanis autem omnes ripas alvei sui toto tempore messis impleverat -</VERS>
      <VERS vnumber="16">steterunt aquae desuper descendentes in loco uno instar molis procul valde apud urbem, quae vocatur Adam, ex latere Sarthan; quae autem inferiores erant, in mare Arabae, quod est mare Salsissimum, descenderunt, usquequo omnino deficerent.</VERS>
      <VERS vnumber="17">Populus autem incedebat contra Iericho, et sacerdotes, qui portabant arcam foederis Domini, stabant super siccam humum in medio Iordanis firmiter, donec omnis Israel compleret per arentem alveum transitum Iordanis.</VERS>
    </CHAPTER>
    <CHAPTER cnumber="4">
      <VERS vnumber="1">Quibus transgressis, dixit Dominus ad Iosue:</VERS>
      <VERS vnumber="2">" Sumite vobis de populo duodecim viros singulos per singulas tribus</VERS>
      <VERS vnumber="3">et praecipite eis, ut tollant de medio Iordanis alveo, ubi firmiter steterunt sacerdotum pedes, duodecim lapides; quos portabitis vobiscum et ponetis in loco castrorum, ubi fixeritis hac nocte tentoria ".</VERS>
      <VERS vnumber="4">Vocavitque Iosue duodecim viros, quos elegerat de filiis Israel, singulos de tribubus singulis,</VERS>
      <VERS vnumber="5">et ait ad eos: " Ite ante arcam Domini Dei vestri ad Iordanis medium et portate singuli singulos lapides in umeris vestris, iuxta numerum tribuum filiorum Israel,</VERS>
      <VERS vnumber="6">ut sit hoc signum inter vos. Quando interrogaverint vos filii vestri cras dicentes: "Quid sibi volunt isti lapides?",</VERS>
      <VERS vnumber="7">respondebitis eis: Defecerunt aquae Iordanis ante arcam foederis Domini, cum transiret eum; idcirco positi sunt lapides isti in monumentum filiis Israel usque in aeternum ".</VERS>
      <VERS vnumber="8">Fecerunt ergo filii Israel, sicut eis praecepit Iosue, portantes de medio Iordanis alveo duodecim lapides, ut ei Dominus imperarat, iuxta numerum tribuum filiorum Israel, usque ad locum, in quo castrametati sunt; ibique posuerunt eos.</VERS>
      <VERS vnumber="9">Alios quoque duodecim lapides posuit Iosue in medio Iordanis alveo, ubi steterunt sacerdotes, qui portabant arcam foederis; et sunt ibi usque in praesentem diem.</VERS>
      <VERS vnumber="10">Sacerdotes autem, qui portabant arcam, stabant in Iordanis medio, donec omnia complerentur, quae Iosue ut loqueretur ad populum praeceperat Dominus secundum omnia, quae dixerat ei Moyses. Festinavitque populus et transiit.</VERS>
      <VERS vnumber="11">Cumque transissent omnes, transivit et arca Domini; sacerdotesque pergebant ante populum.</VERS>
      <VERS vnumber="12">Filii quoque Ruben et Gad et dimidia tribus Manasse armati praecedebant filios Israel, sicut eis praeceperat Moyses;</VERS>
      <VERS vnumber="13">quadraginta fere milia expeditorum ad pugnam incedebant coram Domino in campestria Iericho.</VERS>
      <VERS vnumber="14">In illo die magnificavit Dominus Iosue coram omni Israel, ut timerent eum, sicut timuerant Moysen, omnibus diebus vitae suae.</VERS>
      <VERS vnumber="15">Dixitque ad eum:</VERS>
      <VERS vnumber="16">" Praecipe sacerdotibus, qui portant arcam testimonii, ut ascendant de Iordane ".</VERS>
      <VERS vnumber="17">Qui praecepit eis dicens: " Ascendite de Iordane ".</VERS>
      <VERS vnumber="18">Cumque ascendissent portantes arcam foederis Domini et siccam humum calcare coepissent, reversae sunt aquae in alveum suum et fluebant sicut ante super omnes ripas suas.</VERS>
      <VERS vnumber="19">Populus autem ascendit de Iordane decimo die mensis primi, et castrametati sunt in Galgalis, in termino orientali Iericho.</VERS>
      <VERS vnumber="20">Duodecim quoque lapides, quos de Iordanis alveo sumpserant, posuit Iosue in Galgalis.</VERS>
      <VERS vnumber="21">Et dixit ad filios Israel: " Quando interrogaverint filii vestri cras patres suos et dixerint eis: "Quid sibi volunt isti lapides?",</VERS>
      <VERS vnumber="22">docebitis eos atque dicetis: Per arentem alveum transivit Israel Iordanem istum,</VERS>
      <VERS vnumber="23">siccante Domino Deo vestro aquas eius in conspectu vestro, donec transiretis,</VERS>
      <VERS vnumber="24">sicut fecerat prius in mari Rubro, quod siccavit coram nobis, donec transiremus,</VERS>
      <VERS vnumber="25">ut cognoscant omnes terrarum populi fortissimam Domini manum, et ut vos timeatis Dominum Deum vestrum omni tempore ".</VERS>
    </CHAPTER>
    <CHAPTER cnumber="5">
      <VERS vnumber="1">Postquam ergo audierunt om nes reges Amorraeorum, qui ha bitabant trans Iordanem ad occidentalem plagam, et cuncti reges Chanaan, qui propinqua possidebant Magno mari loca, quod siccasset Dominus fluenta Iordanis coram filiis Israel, donec transirent, dissolutum est cor eorum, et non remansit in eis spiritus coram filiis Israel.</VERS>
      <VERS vnumber="2">Eo tempore ait Dominus ad Iosue: " Fac tibi cultros lapideos et circumcide iterum secundo filios Israel ".</VERS>
      <VERS vnumber="3">Fecit, quod iusserat Dominus, et circumcidit filios Israel in colle Praeputiorum.</VERS>
      <VERS vnumber="4">Haec autem causa est secundae circumcisionis: omnis populus, qui egressus est ex Aegypto, generis masculini, universi bellatores viri mortui sunt in deserto in via;</VERS>
      <VERS vnumber="5">qui omnes circumcisi erant. Populus autem, qui natus est in deserto, incircumcisus fuit.</VERS>
      <VERS vnumber="6">Per quadraginta enim annos ambulabant filii Israel, donec consumerentur omnes homines bellatores, qui non audierant vocem Domini, et quibus iuraverat, ut non ostenderet eis terram, super qua iuraverat patribus eorum, ut daret illis terram lacte et melle manantem.</VERS>
      <VERS vnumber="7">Horum filii in locum successerunt patrum et circumcisi sunt a Iosue, quia, sicut nati fuerant, in praeputio erant, nec eos in via aliquis circumciderat.</VERS>
      <VERS vnumber="8">Postquam autem omnes circumcisi sunt, manserunt in eodem castrorum loco, donec sanarentur.</VERS>
      <VERS vnumber="9">Dixitque Dominus ad Iosue: " Hodie abstuli opprobrium Aegypti a vobis ". Vocatumque est nomen loci illius Galgala usque in praesentem diem.</VERS>
      <VERS vnumber="10">Manseruntque filii Israel in Galgalis et fecerunt Pascha quarta decima die mensis ad vesperum in campestribus Iericho;</VERS>
      <VERS vnumber="11">et comederunt de frugibus terrae a die altero, azymos panes et polentam hoc ipso die.</VERS>
      <VERS vnumber="12">Defecitque manna a die sequenti, postquam comederunt de frugibus terrae, nec usi sunt ultra cibo illo filii Israel, sed comederunt de frugibus terrae Chanaan in anno illo.</VERS>
      <VERS vnumber="13">Cum autem esset Iosue in agro urbis Iericho, levavit oculos et vidit virum stantem contra se et evaginatum tenentem gladium; perrexitque ad eum et ait: " Noster es an adversariorum? ".</VERS>
      <VERS vnumber="14">Qui respondit: " Nequaquam, sed sum princeps exercitus Domini et nunc veni ".</VERS>
      <VERS vnumber="15">Cecidit Iosue pronus in terram et adorans ait: " Quid Dominus meus loquitur ad servum suum? ".</VERS>
      <VERS vnumber="16">Et dixit princeps exercitus Domini ad Iosue: " Solve calceamentum de pedibus tuis; locus enim, in quo stas, sanctus est ". Fecitque Iosue, ut sibi fuerat imperatum.</VERS>
    </CHAPTER>
    <CHAPTER cnumber="6">
      <VERS vnumber="1">Iericho autem erat munita et clausa coram filiis Israel, et nul lus egredi audebat aut ingredi.</VERS>
      <VERS vnumber="2">Dixitque Dominus ad Iosue: " Ecce dedi in manu tua Iericho et regem eius omnesque fortes viros.</VERS>
      <VERS vnumber="3">Circuite urbem cuncti bellatores semel per diem: sic facietis sex diebus.</VERS>
      <VERS vnumber="4">Septem sacerdotes portabunt septem bucinas, cornua arietum, ante arcam foederis. Die autem septimo septies circuibitis civitatem, et sacerdotes clangent bucinis.</VERS>
      <VERS vnumber="5">Cumque insonuerit vox tubae longior et in auribus vestris increpuerit, conclamabit omnis populus vociferatione maxima, et muri funditus corruent civitatis; ingredienturque singuli per locum, contra quem steterint ".</VERS>
      <VERS vnumber="6">Vocavit ergo Iosue filius Nun sacerdotes et dixit ad eos: " Tollite arcam foederis, et septem alii sacerdotes tollant septem bucinas et incedant ante arcam Domini ".</VERS>
      <VERS vnumber="7">Ad populum quoque ait: " Vadite et circuite civitatem, et viri armati praecedant arcam Domini ".</VERS>
      <VERS vnumber="8">Cumque Iosue verba finisset, septem sacerdotes septem bucinis clangebant ante arcam foederis Domini,</VERS>
      <VERS vnumber="9">omnisque armatus exercitus praecedebat sacerdotes clangentes, reliquum vulgus arcam sequebatur, ac bucinis omnia concrepabant.</VERS>
      <VERS vnumber="10">Praeceperat autem Iosue populo dicens: " Non clamabitis, nec audietur vox vestra, neque ullus sermo ex ore vestro egredietur, donec veniat dies, in quo dicam vobis: Clamate et vociferamini ".</VERS>
      <VERS vnumber="11">Circuivit ergo arca Domini civitatem per diem, et reversi in castra pernoctaverunt ibi.</VERS>
      <VERS vnumber="12">Igitur, Iosue de nocte consurgente, tulerunt sacerdotes arcam Domini,</VERS>
      <VERS vnumber="13">et septem ex eis septem bucinas, cornua arietum, praecedebantque arcam Domini ambulantes atque clangentes, et armatus populus ibat ante eos; vulgus autem reliquum sequebatur arcam, bucinis personantibus.</VERS>
      <VERS vnumber="14">Circuieruntque civitatem secundo die semel et reversi sunt in castra; sic fecerunt sex diebus.</VERS>
      <VERS vnumber="15">Die autem septimo, diluculo consurgentes circuierunt urbem eodem modo septies; in illo die tantum circuierunt urbem septies.</VERS>
      <VERS vnumber="16">Cumque septimo circuitu clangerent bucinis sacerdotes, dixit Iosue ad populum: " Vociferamini! Tradidit enim vobis Dominus civitatem.</VERS>
      <VERS vnumber="17">Sitque civitas anathema, ipsa et omnia, quae in ea sunt, Domino; sola Rahab meretrix vivat cum universis, qui cum ea in domo sunt: abscondit enim nuntios, quos direximus.</VERS>
      <VERS vnumber="18">Vos autem cavete, ne de anathemate quippiam auferatis et sitis praevaricationis rei, et omnia castra Israel anathema sint atque turbentur.</VERS>
      <VERS vnumber="19">Quidquid auri et argenti fuerit et vasorum aeneorum ac ferri, Domino consecretur repositum in thesauris eius ".</VERS>
      <VERS vnumber="20">Igitur, omni vociferante populo et clangentibus tubis, postquam in aures multitudinis vox sonitusque increpuit, muri ilico corruerunt; et ascendit unusquisque per locum, qui contra se erat, ceperuntque civitatem.</VERS>
      <VERS vnumber="21">Et interfecerunt omnia, quae erant in ea, a viro usque ad mulierem, ab infante usque ad senem; boves quoque et oves et asinos in ore gladii percusserunt.</VERS>
      <VERS vnumber="22">Duobus autem viris, qui exploratores missi fuerant, dixit Iosue: " Ingredimini domum mulieris meretricis et producite eam et omnia, quae illius sunt, sicut illi iuramento firmastis ".</VERS>
      <VERS vnumber="23">Ingressique iuvenes eduxerunt Rahab et parentes eius, fratres quoque et cunctam supellectilem ac cognationem illius et extra castra Israel manere fecerunt.</VERS>
      <VERS vnumber="24">Urbem autem et omnia, quae erant in ea, succenderunt, absque argento et auro et vasis aeneis ac ferro, quae in aerarium domus Domini consecrarunt.</VERS>
      <VERS vnumber="25">Rahab vero meretricem et domum patris eius et omnia, quae habebat, fecit Iosue vivere; et habitavit in medio Israel usque in praesentem diem, eo quod absconderit nuntios, quos miserat Iosue, ut explorarent Iericho.In tempore illo imprecatus est Iosue dicens:</VERS>
      <VERS vnumber="26">"Maledictus vir coram Domino, qui suscitaverit et aedificaverit civitatem Iericho; in primogenito suo fundamenta illius faciet et in novissimo liberorum ponet portas eius ".</VERS>
      <VERS vnumber="27">Fuit ergo Dominus cum Iosue, et nomen eius in omni terra vulgatum est.</VERS>
    </CHAPTER>
    <CHAPTER cnumber="7">
      <VERS vnumber="1">Filii autem Israel praevaricati sunt mandatum et usurpaverunt de anathemate: nam Achan filius Charmi filii Zabdi filii Zarae de tribu Iudae tulit aliquid de anathemate. Iratusque est Dominus contra filios Israel.</VERS>
      <VERS vnumber="2">Cumque mitteret Iosue de Iericho viros contra Hai, quae est iuxta Bethaven ad orientalem plagam oppidi Bethel, dixit eis: " Ascendite et explorate terram ". Qui praecepta complentes exploraverunt Hai</VERS>
      <VERS vnumber="3">et reversi dixerunt ei: " Non ascendat omnis populus, sed duo vel tria milia virorum pergant et deleant civitatem. Noli vexare omnem populum contra hostes paucissimos ".</VERS>
      <VERS vnumber="4">Ascenderunt ergo tria fere milia pugnatorum, qui statim terga verterunt coram viris urbis Hai,</VERS>
      <VERS vnumber="5">qui percusserunt ex eis circiter triginta et sex homines persecutique sunt eos de porta usque ad Sabarim et percusserunt eos in descensu; pertimuitque cor populi et instar aquae liquefactum est.</VERS>
      <VERS vnumber="6">Iosue vero scidit vestimenta sua et cecidit pronus in terram coram arca Domini usque ad vesperum, tam ipse quam omnes senes Israel; miseruntque pulverem super capita sua.</VERS>
      <VERS vnumber="7">Et dixit Iosue: " Heu, Domine Deus, quid voluisti traducere populum istum Iordanem fluvium, ut traderes nos in manus Amorraei et perderes? Utinam mansissemus trans Iordanem!</VERS>
      <VERS vnumber="8">Quaeso, Domine, quid dicam videns Israelem hostibus suis terga vertentem?</VERS>
      <VERS vnumber="9">Audient Chananaei et omnes habitatores terrae ac pariter conglobati circumdabunt nos atque delebunt nomen nostrum de terra. Et quid facies magno nomini tuo? ".</VERS>
      <VERS vnumber="10">Dixitque Dominus ad Iosue: " Surge! Cur iaces pronus in terra?</VERS>
      <VERS vnumber="11">Peccavit Israel et praevaricatus est pactum meum, quod mandaveram eis; tuleruntque de anathemate et furati sunt atque mentiti et absconderunt inter vasa sua.</VERS>
      <VERS vnumber="12">Nec poterunt filii Israel stare ante hostes suos eosque fugient, quia facti sunt anathema; non ero ultra vobiscum, donec conteratis anathema de medio vestri.</VERS>
      <VERS vnumber="13">Surge! Sanctifica populum et dic eis: Sanctificamini in crastinum. Haec enim dicit Dominus, Deus Israel: Anathema in medio tui est, Israel! Non poteris stare coram hostibus tuis, donec auferatis anathema de medio vestri.</VERS>
      <VERS vnumber="14">Accedetisque mane singuli per tribus vestras; et quamcumque tribum Dominus designaverit, accedet per cognationes suas et cognatio per domos domusque per viros:</VERS>
      <VERS vnumber="15">et quicumque ille in hoc facinore fuerit deprehensus, comburetur igni cum omnibus, quae ipsius sunt, quoniam praevaricatus est pactum Domini et fecit nefas in Israel ".</VERS>
      <VERS vnumber="16">Surgens itaque Iosue mane applicuit Israel per tribus suas, et inventa est tribus Iudae.</VERS>
      <VERS vnumber="17">Quae cum iuxta familias suas esset oblata, inventa est familia Zarae; illam quoque per domos offerens repperit Zabdi.</VERS>
      <VERS vnumber="18">Cuius domum in singulos dividens viros invenit Achan filium Charmi filii Zabdi filii Zarae de tribu Iudae.</VERS>
      <VERS vnumber="19">Et ait Iosue ad Achan: " Fili mi, da gloriam Domino, Deo Israel, et confitere atque indica mihi quid feceris; ne abscondas ".</VERS>
      <VERS vnumber="20">Responditque Achan Iosue et dixit ei: " Vere ego peccavi Domino, Deo Israel, et sic et sic feci:</VERS>
      <VERS vnumber="21">Vidi enim inter spolia pallium de Sennaar valde bonum et ducentos siclos argenti regulamque auream quinquaginta siclorum; et concupiscens abstuli et abscondi in terra contra medium tabernaculi mei argentumque subter ".</VERS>
      <VERS vnumber="22">Misit ergo Iosue ministros, qui currentes ad tabernaculum illius reppererunt cuncta abscondita in eodem loco et argentum simul;</VERS>
      <VERS vnumber="23">auferentesque de tentorio tulerunt ea ad Iosue et ad omnes filios Israel proieceruntque ante Dominum.</VERS>
      <VERS vnumber="24">Tollens itaque Iosue Achan filium Zarae argentumque et pallium et auream regulam filiosque eius et filias, boves et asinos et oves ipsumque tabernaculum et cunctam supellectilem - et omnis Israel cum eo - duxerunt eos ad vallem Achor,</VERS>
      <VERS vnumber="25">ubi dixit Iosue: " Quia turbasti nos, exturbet te Dominus in die hac ". Lapidavitque eum omnis Israel; et cuncta, quae illius erant, igne consumpta sunt.</VERS>
      <VERS vnumber="26">Congregaverunt quoque super eum acervum magnum lapidum, qui permanet usque in praesentem diem. Et aversus est furor Domini ab eis; vocatumque est nomen loci illius vallis Achor usque hodie.</VERS>
    </CHAPTER>
    <CHAPTER cnumber="8">
      <VERS vnumber="1">Dixit autem Dominus ad Iosue: " Ne timeas neque formides; tol le tecum omnem multitudinem pugnatorum et consurgens ascende in oppidum Hai: ecce tradidi in manu tua regem eius et populum urbemque et terram eius.</VERS>
      <VERS vnumber="2">Faciesque urbi Hai et regi eius, sicut fecisti Iericho et regi illius; praedam vero et omnia animantia diripietis vobis. Pone insidias urbi post eam ".</VERS>
      <VERS vnumber="3">Surrexitque Iosue et omnis exercitus bellatorum cum eo, ut ascenderent in Hai; et electa triginta milia virorum fortium misit nocte</VERS>
      <VERS vnumber="4">praecepitque eis dicens: "Collocamini in insidiis post civitatem nec longius recedatis ab illa; et eritis omnes parati.</VERS>
      <VERS vnumber="5">Ego autem et reliqua multitudo, quae mecum est, accedemus ex adverso contra urbem; cumque exierint contra nos sicut ante, fugiemus et terga vertemus,</VERS>
      <VERS vnumber="6">donec persequentes ab urbe longius protrahantur: putabunt enim nos fugere sicut prius.</VERS>
      <VERS vnumber="7">Nobis ergo fugientibus et illis sequentibus, consurgetis de insidiis et capietis civitatem; tradetque eam Dominus Deus vester in manus vestras.</VERS>
      <VERS vnumber="8">Cumque ceperitis, succendite eam; secundum verbum Domini facietis. Ecce mandavi vobis".</VERS>
      <VERS vnumber="9">Dimisitque eos, et perrexerunt ad insidiarum locum sederuntque inter Bethel et Hai ad occidentalem plagam urbis Hai. Iosue autem nocte illa in medio mansit populi.</VERS>
      <VERS vnumber="10">Surgensque diluculo recensuit populum et ascendit cum senioribus in fronte exercitus.</VERS>
      <VERS vnumber="11">Cumque omnes pugnatores cum eo ascendissent et appropinquassent civitati, steterunt ad septentrionalem urbis plagam, inter quam et eos vallis media erat.</VERS>
      <VERS vnumber="12">Et elegit fere quinque milia viros et posuit in insidiis inter Bethel et Hai ex occidentali parte eiusdem civitatis.</VERS>
      <VERS vnumber="13">Et posuit populus tota castra, quae erant in aquilone urbis, et agmen extremum ad occidentalem plagam urbis. Abiit ergo Iosue nocte illa et stetit in vallis medio.</VERS>
      <VERS vnumber="14">Quod cum vidisset rex Hai, festinavit mane et egressus est cum omni exercitu civitatis direxitque aciem contra Arabam ignorans quod post tergum laterent insidiae.</VERS>
      <VERS vnumber="15">Iosue vero et omnis Israel cesserunt loco simulantes metum et fugientes per solitudinis viam.</VERS>
      <VERS vnumber="16">Et convocatus est totus populus, qui erat in civitate, ad persequendum eos, et persecuti sunt eos. Cumque recessissent a civitate,</VERS>
      <VERS vnumber="17">et ne unus quidem in urbe Hai remansisset, qui non persequeretur Israel, et apertam urbem reliquissent,</VERS>
      <VERS vnumber="18">dixit Dominus ad Iosue: "Leva acinacem, quod in manu tua est, contra urbem Hai, quoniam tibi tradam eam ".</VERS>
      <VERS vnumber="19">Cumque elevasset acinacem ex adverso civitatis, insidiae, quae latebant, surrexerunt confestim et currentes ad civitatem ceperunt et cito succenderunt eam.</VERS>
      <VERS vnumber="20">Viri autem civitatis, qui persequebantur Iosue, respicientes et videntes fumum urbis ad caelum usque conscendere, non potuerunt ultra huc illucque diffugere, praesertim cum hi, qui simulaverant fugam et tendebant ad solitudinem, contra persequentes conversi essent.</VERS>
      <VERS vnumber="21">Vidensque Iosue et omnis Israel quod capta esset civitas, et fumus urbis ascenderet, reversi percusserunt viros Hai.</VERS>
      <VERS vnumber="22">Siquidem et illi, qui ceperant et succenderant civitatem, egressi sunt ex urbe in occursum eorum et hostes medios habuerunt. Cum ergo ex utraque parte adversarii caederentur, ita ut nullus de tanta multitudine salvaretur,</VERS>
      <VERS vnumber="23">regem quoque urbis Hai apprehenderunt viventem et obtulerunt Iosue.</VERS>
      <VERS vnumber="24">Igitur, omnibus habitatoribus Hai interfectis, qui Israelem ad deserta tendentem fuerant persecuti, et in eodem loco gladio corruentibus, reversi filii Israel percusserunt civitatem ore gladii.</VERS>
      <VERS vnumber="25">Erant autem, qui in eo die conciderant, a viro usque ad mulierem duodecim milia hominum omnes urbis Hai.</VERS>
      <VERS vnumber="26">Iosue vero non contraxit manum, quam in sublime porrexerat tenens acinacem, donec interficerentur omnes habitatores Hai.</VERS>
      <VERS vnumber="27">Iumenta tantum et praedam civitatis diviserunt sibi filii Israel, sicut praeceperat Dominus Iosue.</VERS>
      <VERS vnumber="28">Qui succendit urbem et fecit eam tumulum sempiternum, desolationem usque in praesentem diem.</VERS>
      <VERS vnumber="29">Regem quoque eius suspendit in ligno usque ad vesperum; et ad solis occasum praecepit Iosue, et deposuerunt cadaver eius de ligno proieceruntque in ipso introitu portae civitatis, congesto super eum magno acervo lapidum, qui permanet usque in praesentem diem.</VERS>
      <VERS vnumber="30">Tunc aedificavit Iosue altare Domino, Deo Israel, in monte Hebal,</VERS>
      <VERS vnumber="31">sicut praeceperat Moyses famulus Domini filiis Israel, et scriptum est in volumine legis Moysi, altare de lapidibus impolitis, quos ferrum non tetigit. Et obtulerunt super eo holocausta Domino immolaveruntque pacificas victimas.</VERS>
      <VERS vnumber="32">Et scripsit ibi super lapides exemplar legis Moysi, quod ille scripserat coram filiis Israel.</VERS>
      <VERS vnumber="33">Omnis autem populus et maiores natu praefectique ac iudices stabant ex utraque parte arcae in conspectu sacerdotum levitici generis, qui portabant arcam foederis Domini, ut advena ita et indigena. Media eorum pars iuxta montem Garizim et media iuxta montem Hebal, sicut praeceperat Moyses famulus Domini ad benedicendum populo Israel primum;</VERS>
      <VERS vnumber="34">post haec legit omnia verba legis, benedictionem et maledictionem, secundum cuncta, quae scripta erant in legis volumine.</VERS>
      <VERS vnumber="35">Nihil ex his, quae Moyses iusserat, omisit legere, sed universa replicavit coram omni congregatione Israel, mulieribus ac parvulis et advenis, qui inter eos morabantur.</VERS>
    </CHAPTER>
    <CHAPTER cnumber="9">
      <VERS vnumber="1">Quibus auditis, cuncti reges, qui trans Iordanem versabantur in montanis et in Sephela, in omni litore maris Magni, hi quoque, qui habitabant usque ad Libanum, Hetthaeus et Amorraeus, Chananaeus, Pherezaeus et Hevaeus et Iebusaeus</VERS>
      <VERS vnumber="2">congregati sunt pariter, ut pugnarent contra Iosue et Israel uno animo eademque sententia.</VERS>
      <VERS vnumber="3">At hi, qui habitabant in Gabaon, audientes cuncta, quae fecerat Iosue Iericho et Hai,</VERS>
      <VERS vnumber="4">et callide cogitantes tulerunt sibi cibaria, saccos veteres asinis imponentes et utres vinarios vetustos, scissos atque consutos,</VERS>
      <VERS vnumber="5">calceamentaque perantiqua, quae ad indicium vetustatis pittaciis consuta erant, induti veteribus vestimentis; panes quoque, quos portabant ob viaticum, duri erant et in frusta comminuti.</VERS>
      <VERS vnumber="6">Perrexeruntque ad Iosue, qui tunc morabatur in castris Galgalae, et dixerunt ei atque omni simul Israeli: " De terra longinqua venimus pactum vobiscum facere cupientes ". Responderuntque viri Israel ad Hevaeos atque dixerunt:</VERS>
      <VERS vnumber="7">" Ne forte in medio nostri habitetis, et non possimus foedus inire vobiscum ".</VERS>
      <VERS vnumber="8">At illi ad Iosue: " Servi, inquiunt, tui sumus ". Quibus Iosue ait: " Quinam estis et unde venistis? ".</VERS>
      <VERS vnumber="9">Responderunt: " De terra longinqua valde venerunt servi tui in nomine Domini Dei tui; audivimus enim famam potentiae eius, cuncta, quae fecit in Aegypto</VERS>
      <VERS vnumber="10">et duobus Amorraeorum regibus trans Iordanem, Sehon regi Hesebon et Og regi Basan, qui erat in Astharoth.</VERS>
      <VERS vnumber="11">Dixeruntque nobis seniores et omnes habitatores terrae nostrae: Tollite in manibus cibaria in viam et occurrite eis ac dicite: Servi vestri sumus; foedus inite nobiscum".</VERS>
      <VERS vnumber="12">En panes: quando egressi sumus de domibus nostris, ut veniremus ad vos, calidos sumpsimus; nunc sicci facti sunt et vetustate nimia comminuti.</VERS>
      <VERS vnumber="13">Utres vini novos implevimus, nunc rupti sunt et soluti; vestes et calceamenta, quibus induimur et quae habemus in pedibus, ob longitudinem largioris viae trita sunt et paene consumpta ".</VERS>
      <VERS vnumber="14">Susceperunt igitur viri de cibariis eorum et os Domini non interrogaverunt.</VERS>
      <VERS vnumber="15">Fecitque Iosue cum eis pacem et, inito foedere, pollicitus est quod viverent; principes quoque coetus iuraverunt eis.</VERS>
      <VERS vnumber="16">Post dies autem tres initi foederis, audierunt quod in vicino et inter eos habitarent.</VERS>
      <VERS vnumber="17">Moveruntque castra filii Israel et venerunt ad civitates eorum die tertio, quarum haec vocabula sunt: Gabaon et Cephira et Beroth et Cariathiarim;</VERS>
      <VERS vnumber="18">et non percusserunt eos filii Israel, eo quod iurassent eis principes coetus in nomine Domini, Dei Israel. Murmuravit itaque omnis coetus contra principes,</VERS>
      <VERS vnumber="19">qui responderunt eis: "Iuravimus illis in nomine Domini, Dei Israel, et idcirco non possumus eos contingere.</VERS>
      <VERS vnumber="20">Sed hoc faciemus eis: reserventur quidem, ut vivant, ne contra nos ira Domini concitetur, si peieraverimus;</VERS>
      <VERS vnumber="21">sed sic vivant, ut in usus universae multitudinis ligna caedant aquasque comportent ".Quibus haec loquentibus,</VERS>
      <VERS vnumber="22">vocavit Gabaonitas Iosue et dixit eis: " Cur nos decipere fraude voluistis, ut diceretis: "Procul valde habitamus a vobis", cum in medio nostri sitis?</VERS>
      <VERS vnumber="23">Itaque sub maledictione eritis, et non deficiet de stirpe vestra servus ligna caedens aquasque comportans in domum Dei mei".</VERS>
      <VERS vnumber="24">Qui responderunt: " Nuntiatum est nobis servis tuis, quod mandasset Dominus Deus tuus Moysi servo suo, ut traderet vobis omnem terram et disperderet cunctos habitatores eius; timuimus igitur valde pro animabus nostris, vestro terrore compulsi, et hoc consilium inivimus.</VERS>
      <VERS vnumber="25">Nunc autem in manu tua sumus: quod tibi bonum et rectum videtur, fac nobis ".</VERS>
      <VERS vnumber="26">Fecit ergo Iosue, ut dixerat, et liberavit eos de manu filiorum Israel, ut non occiderentur.</VERS>
      <VERS vnumber="27">Decrevitque in illo die esse eos in ministerium cuncti populi et altaris Domini caedentes ligna et aquas comportantes usque in praesens tempus pro loco, quem Dominus elegisset.</VERS>
    </CHAPTER>
    <CHAPTER cnumber="10">
      <VERS vnumber="1">Quae cum audisset Adonise dec rex Ierusalem, quod scili cet cepisset Iosue Hai et subvertisset eam - sicut enim fecerat Iericho et regi eius, sic fecit Hai et regi illius - et quod pacem fecissent Gabaonitae cum Israel et essent in medio eorum,</VERS>
      <VERS vnumber="2">timuerunt valde. Urbs enim magna erat Gabaon, sicut una regalium civitatum, et maior oppido Hai, omnesque viri eius bellatores fortissimi.</VERS>
      <VERS vnumber="3">Misit ergo Adonisedec rex Ierusalem ad Oham regem Hebron et ad Pharam regem Ierimoth, ad Iaphia quoque regem Lachis et ad Dabir regem Eglon dicens:</VERS>
      <VERS vnumber="4">" Ascendite ad me et ferte praesidium, ut expugnemus Gabaon, quia fecit pacem cum Iosue et filiis Israel ".</VERS>
      <VERS vnumber="5">Congregati igitur ascenderunt quinque reges Amorraeorum: rex Ierusalem, rex Hebron, rex Ierimoth, rex Lachis, rex Eglon simul cum exercitibus suis; et castrametati sunt circa Gabaon oppugnantes eam.</VERS>
      <VERS vnumber="6">Habitatores autem Gabaon miserunt ad Iosue, qui tunc morabatur in castris apud Galgalam, et dixerunt ei: " Ne retrahas manus tuas ab auxilio servorum tuorum! Ascende cito et libera nos ferque praesidium: convenerunt enim adversum nos omnes reges Amorraeorum, qui habitant in montanis ".</VERS>
      <VERS vnumber="7">Ascenditque Iosue de Galgalis, et omnis exercitus bellatorum cum eo, viri fortissimi.</VERS>
      <VERS vnumber="8">Dixitque Dominus ad Iosue: "Ne timeas eos! In manus enim tuas tradidi illos; nullus tibi ex eis resistere poterit ".</VERS>
      <VERS vnumber="9">Irruit itaque Iosue super eos repente tota ascendens nocte de Galgalis,</VERS>
      <VERS vnumber="10">et conturbavit eos Dominus a facie Israel; contrivitque plaga magna in Gabaon ac persecutus est per viam ascensus Bethoron et percussit usque Azeca et Maceda.</VERS>
      <VERS vnumber="11">Cumque fugerent filios Israel et essent in descensu Bethoron, Dominus misit super eos lapides magnos de caelo usque Azeca, et mortui sunt multo plures lapidibus grandinis, quam quos gladio percusserant filii Israel.</VERS>
      <VERS vnumber="12">Tunc locutus est Iosue Domino in die, qua tradidit Amorraeum in conspectu filiorum Israel, dixitque coram Israel: Sol, in Gabaon ne movearis,et luna, in valle Aialon ".</VERS>
      <VERS vnumber="13">Steteruntque sol et luna,donec ulcisceretur se gens de inimicis suis.Nonne scriptum est hoc in libro Iusti? Stetit itaque sol in medio caeli et non festinavit occumbere spatio unius fere diei.</VERS>
      <VERS vnumber="14">Non fuit antea et postea sicut dies illa, oboediente Domino voci hominis, quia Dominus pugnavit pro Israel.</VERS>
      <VERS vnumber="15">Reversusque est Iosue cum omni Israel in castra Galgalae.</VERS>
      <VERS vnumber="16">Fugerant autem quinque reges et se absconderant in spelunca urbis Maceda.</VERS>
      <VERS vnumber="17">Nuntiatumque est Iosue quod inventi essent quinque reges latentes in spelunca urbis Maceda.</VERS>
      <VERS vnumber="18">Qui praecepit: " Volvite saxa ingentia ad os speluncae et ponite viros, qui clausos custodiant.</VERS>
      <VERS vnumber="19">Vos autem nolite stare, sed persequimini hostes et extremos quoque fugientium caedite; ne dimittatis eos urbium suarum intrare praesidia, quia tradidit eos Dominus Deus vester in manus vestras ".</VERS>
      <VERS vnumber="20">Caesis igitur adversariis plaga maxima usque ad internecionem, ut reliquiae tantum ex eis effugere possent in civitates munitas,</VERS>
      <VERS vnumber="21">reversus est omnis exercitus ad Iosue in Maceda ad castra, sani et integri; nullusque contra filios Israel mutire ausus est.</VERS>
      <VERS vnumber="22">Praecepitque Iosue dicens: " Aperite os speluncae et producite ad me quinque reges, qui in ea latitant ".</VERS>
      <VERS vnumber="23">Feceruntque sic et eduxerunt ad eum quinque reges de spelunca: regem Ierusalem, regem Hebron, regem Ierimoth, regem Lachis, regem Eglon.</VERS>
      <VERS vnumber="24">Cumque educti essent ad eum, vocavit omnes viros Israel et ait ad principes exercitus, qui secum erant: "Accedite et ponite pedes super colla regum istorum". Qui cum accessissent et subiectorum colla pedibus calcarent,</VERS>
      <VERS vnumber="25">rursum ait ad eos: " Nolite timere nec paveatis; confortamini et estote robusti! Sic enim faciet Dominus cunctis hostibus vestris, adversum quos dimicatis ".</VERS>
      <VERS vnumber="26">Percussitque Iosue et interfecit eos atque suspendit super quinque ligna; fueruntque suspensi usque ad vesperum.</VERS>
      <VERS vnumber="27">Cumque occumberet sol, praecepit Iosue, ut deponerent eos de lignis; et depositos proiecerunt in speluncam, in qua latuerant, et posuerunt super os eius saxa ingentia, quae permanent usque in praesens.</VERS>
      <VERS vnumber="28">Eodem quoque die Macedam cepit Iosue et percussit eam in ore gladii regemque illius interfecit et omnes habitatores eius; non dimisit in ea ullas reliquias fecitque regi Maceda, sicut fecerat regi Iericho.</VERS>
      <VERS vnumber="29">Transivit cum omni Israel de Maceda in Lobna et pugnabat contra eam.</VERS>
      <VERS vnumber="30">Quam tradidit Dominus cum rege suo in manu Israel, percusseruntque urbem in ore gladii et omnes habitatores eius; non dimiserunt in ea ullas reliquias feceruntque regi Lobna, sicut fecerant regi Iericho.</VERS>
      <VERS vnumber="31">De Lobna transivit Iosue in Lachis cum omni Israel et, exercitu per gyrum disposito, oppugnabat eam.</VERS>
      <VERS vnumber="32">Tradiditque Dominus Lachis in manu Israel, qui cepit eam die altero; atque percussit in ore gladii omnemque animam, quae fuerat in ea, sicut fecerat Lobna.</VERS>
      <VERS vnumber="33">Eo tempore ascendit Horam rex Gazer, ut auxiliaretur Lachis; quem percussit Iosue cum omni populo eius usque ad internecionem.</VERS>
      <VERS vnumber="34">Transivitque de Lachis in Eglon cum omni Israel et circumdedit</VERS>
      <VERS vnumber="35">atque expugnavit eam eadem die percussitque in ore gladii omnes animas, quae erant in ea, iuxta omnia, quae fecerat Lachis.</VERS>
      <VERS vnumber="36">Ascendit quoque cum omni Israel de Eglon in Hebron et pugnavit contra eam.</VERS>
      <VERS vnumber="37">Cepitque eam et percussit in ore gladii, regem quoque eius et omnia oppida eius universasque animas, quae ibi fuerant commoratae; non reliquit ullas reliquias: sicut fecerat Eglon, sic fecit et Hebron, cuncta, quae in ea repperit, consumens gladio.</VERS>
      <VERS vnumber="38">Inde reversus cum omni Israel in Dabir oppugnavit</VERS>
      <VERS vnumber="39">et cepit eam; regem quoque eius et omnia oppida eius percussit in ore gladii; non dimisit in ea ullas reliquias: sicut fecerat Hebron et Lobna et regibus earum, sic fecit Dabir et regi illius.</VERS>
      <VERS vnumber="40">Percussit itaque Iosue omnem terram: montanam et Nageb atque Sephelam et declivia cum regibus suis; non dimisit in ea ullas reliquias, sed omne, quod spirare poterat, interfecit, sicut praeceperat Dominus, Deus Israel.</VERS>
      <VERS vnumber="41">Et percussit eos a Cadesbarne usque Gazam, omnem terram Gosen usque Gabaon,</VERS>
      <VERS vnumber="42">universosque reges et regiones eorum uno cepit impetu; Dominus enim, Deus Israel, pugnabat pro Israel.</VERS>
      <VERS vnumber="43">Reversusque est Iosue cum omni Israel ad locum castrorum in Galgala.</VERS>
    </CHAPTER>
    <CHAPTER cnumber="11">
      <VERS vnumber="1">Quae cum audisset Iabin rex Asor, misit ad Iobab regem Madon et ad regern Semeron atque ad regem Achsaph,</VERS>
      <VERS vnumber="2">ad reges quoque aquilonis, qui habitabant in montanis et in Araba contra meridiem Chenereth, in Sephela quoque et in regionibus Dor iuxta mare,</VERS>
      <VERS vnumber="3">Chananaeum in oriente et occidente, et Amorraeum atque Hetthaeum ac Pherezaeum et Iebusaeum in montanis, Hevaeum quoque, qui habitabat ad radices Hermon in terra Maspha.</VERS>
      <VERS vnumber="4">Egressique sunt omnes cum turmis suis, populus multus nimis sicut arena, quae est in litore maris, equi quoque et currus immensae multitudinis;</VERS>
      <VERS vnumber="5">conveneruntque omnes reges isti et castrametati sunt in unum ad aquas Merom, ut pugnarent contra Israel.</VERS>
      <VERS vnumber="6">Dixitque Dominus ad Iosue: "Ne timeas eos! Cras enim hac eadem hora ego tradam omnes istos occisos in conspectu Israel: equos eorum subnervabis et currus igne combures ".</VERS>
      <VERS vnumber="7">Venitque Iosue et omnis exercitus cum eo adversus illos ad aquas Merom subito, et irruerunt super eos.</VERS>
      <VERS vnumber="8">Tradiditque illos Dominus in manu Israel; qui percusserunt eos et persecuti sunt usque ad Sidonem magnam et Maserephoth in occidente campumque Maspha in oriente. Ita percussit omnes, ut nullas dimitteret ex eis reliquias;</VERS>
      <VERS vnumber="9">fecit sicut praeceperat ei Dominus: equos eorum subnervavit currusque combussit.</VERS>
      <VERS vnumber="10">Reversusque tempore illo cepit Asor et regem eius percussit gladio. Asor enim antiquitus inter omnia regna haec principatum tenebat.</VERS>
      <VERS vnumber="11">Percussitque omnes animas, quae ibidem morabantur; non dimisit in ea ullas reliquias, sed usque ad internecionem universa vastavit ipsamque urbem peremit incendio.</VERS>
      <VERS vnumber="12">Et omnes per circuitum civitates regesque earum cepit, percussit atque delevit, sicut praeceperat Moyses famulus Domini.</VERS>
      <VERS vnumber="13">Urbes tantum, quae erant in tumulis earum sitae, non succendit Israel; unam Asor solam Iosue flamma consumpsit.</VERS>
      <VERS vnumber="14">Omnemque praedam istarum urbium ac iumenta diviserunt sibi filii Israel, cunctis hominibus interfectis; nullum vivum reliquerunt.</VERS>
      <VERS vnumber="15">Sicut praeceperat Dominus Moysi servo suo, ita praecepit Moyses Iosue, et ille universa complevit; non praeteriit de universis mandatis ne unum quidem verbum, quod iusserat Dominus Moysi.</VERS>
      <VERS vnumber="16">Cepit itaque Iosue omnem terram hanc, montanam et Nageb terramque Gosen et Sephelam et Arabam montemque Israel et campestria eius,</VERS>
      <VERS vnumber="17">a monte Calvo, qui ascendit Seir, usque Baalgad in planitie Libani subter montem Hermon; omnes reges eorum cepit, percussit et occidit.</VERS>
      <VERS vnumber="18">Multo tempore pugnavit Iosue contra reges istos.</VERS>
      <VERS vnumber="19">Non fuit civitas, quae foedus iniret cum filiis Israel, praeter Hevaeum, qui habitabat in Gabaon: omnes bellando cepit.</VERS>
      <VERS vnumber="20">Domini enim sententia fuerat, ut indurarentur corda eorum, et pugnarent contra Israel et caderent et non mererentur ullam clementiam ac perirent, sicut praeceperat Dominus Moysi.</VERS>
      <VERS vnumber="21">In tempore illo venit Iosue et interfecit Enacim de montanis Hebron et Dabir et Anab et de omni monte Iudae et Israel urbesque eorum delevit.</VERS>
      <VERS vnumber="22">Non reliquit ullum de stirpe Enacim in terra filiorum Israel, absque civitatibus Gaza et Geth et Azoto, in quibus solis relicti sunt.</VERS>
      <VERS vnumber="23">Cepit ergo Iosue omnem terram, sicut locutus est Dominus ad Moysen, et tradidit eam in possessionem filiis Israel secundum partes et tribus suas; quievitque terra a proeliis.</VERS>
    </CHAPTER>
    <CHAPTER cnumber="12">
      <VERS vnumber="1">Hi sunt reges, quos percusserunt filii Israel et possederunt terram eorum trans Iordanem ad solis ortum, a torrente Arnon usque ad montem Hermon et omnem orientalem plagam Arabae.</VERS>
      <VERS vnumber="2">Sehon rex Amorraeorum, qui habitavit in Hesebon, dominatus est ab Aroer, quae sita est super ripam torrentis Arnon, et a media parte vallis et in dimidia parte Galaad usque ad torrentem Iaboc, qui est terminus filiorum Ammon;</VERS>
      <VERS vnumber="3">et in Araba usque ad mare Chenereth in oriente et usque ad mare Arabae, quod est mare Salsissimum, ad orientalem plagam in via, quae ducit Bethiesimoth, et in australi parte, quae iacet ad radices Phasga.</VERS>
      <VERS vnumber="4">Terminus Og regis Basan de reliquiis Raphaim, qui habitavit in Astharoth et in Edrai,</VERS>
      <VERS vnumber="5">et dominatus est in monte Hermon et in Salcha atque in universa Basan usque ad terminos Gesuri et Maachathi et in dimidia parte Galaad usque ad terminos Sehon regis Hesebon.</VERS>
      <VERS vnumber="6">Moyses famulus Domini et filii Israel percusserunt eos; tradiditque terram eorum Moyses in possessionem Rubenitis et Gaditis et dimidiae tribui Manasse.</VERS>
      <VERS vnumber="7">Hi sunt reges terrae, quos percussit Iosue et filii Israel trans Iordanem ad occidentalem plagam, a Baalgad in campo Libani usque ad montem Calvum, qui ascendit in Seir; tradiditque eam Iosue in possessionem tribubus Israel, singulis partes suas,</VERS>
      <VERS vnumber="8">tam in montanis quam in Sephela, in Araba et in declivibus et in solitudine ac in Nageb; Hetthaeus fuit et Amorraeus, Chananaeus et Pherezaeus, Hevaeus et Iebusaeus:</VERS>
      <VERS vnumber="9">rex Iericho unus, rex Hai, quae est ex latere Bethel, unus,</VERS>
      <VERS vnumber="10">rex Ierusalem unus, rex Hebron unus,</VERS>
      <VERS vnumber="11">rex Ierimoth unus, rex Lachis unus,</VERS>
      <VERS vnumber="12">rex Eglon unus, rex Gazer unus,</VERS>
      <VERS vnumber="13">rex Dabir unus, rex Gader unus,</VERS>
      <VERS vnumber="14">rex Horma unus, rex Arad unus,</VERS>
      <VERS vnumber="15">rex Lobna unus, rex Odollam unus,</VERS>
      <VERS vnumber="16">rex Maceda unus, rex Bethel unus,</VERS>
      <VERS vnumber="17">rex Thapphua unus, rex Opher unus,</VERS>
      <VERS vnumber="18">rex Aphec unus, rex Saron unus,</VERS>
      <VERS vnumber="19">rex Madon unus, rex Asor unus,</VERS>
      <VERS vnumber="20">rex Semeron unus, rex Achsaph unus,</VERS>
      <VERS vnumber="21">rex Thanach unus, rex Mageddo unus,</VERS>
      <VERS vnumber="22">rex Cedes unus, rex Iecnaam Carmeli unus,</VERS>
      <VERS vnumber="23">rex Dor et provinciae Dor unus, rex gentium Galgal unus,</VERS>
      <VERS vnumber="24">rex Thersa unus: omnes reges triginta unus.</VERS>
    </CHAPTER>
    <CHAPTER cnumber="13">
      <VERS vnumber="1">Iosue senex provectaeque aetatis erat, et dixit Dominus ad eum: " Senuisti et longaevus es; terraque latissima adhuc superest, quae necdum occupata est.</VERS>
      <VERS vnumber="2">Omnis videlicet Galilaea, regio Philisthim et universa Gesuri,</VERS>
      <VERS vnumber="3">a fluvio Sihor, qui est ad orientem Aegypti, usque ad terminos Accaron contra aquilonem, terra Chananaea, quae in quinque principes Philisthim dividitur, Gazaeos et Azotios, Ascalonitas, Getthaeos et Accaronitas ac Hevaei</VERS>
      <VERS vnumber="4">meridie; et omnis terra Chanaan de Ara Sidoniorum usque Apheca et terminos Amorraei;</VERS>
      <VERS vnumber="5">et terra Gibliorum et omnis Libanus in oriente a Baalgad sub monte Hermon usque ad introitum Emath,</VERS>
      <VERS vnumber="6">omnes, qui habitant in monte a Libano usque ad Maserephoth in occidente, universi Sidonii. Ego sum qui delebo eos a facie filiorum Israel. Sorte tantum distribue terram Israel in hereditatem, sicut praecepi tibi.</VERS>
      <VERS vnumber="7">Et nunc divide terram hanc in possessionem novem tribubus et dimidiae tribui Manasse ".</VERS>
      <VERS vnumber="8">Cum qua Ruben et Gad possederunt terram, quam tradidit eis Moyses famulus Domini trans fluenta Iordanis ad orientalem plagam:</VERS>
      <VERS vnumber="9">ab Aroer, quae sita est in ripa torrentis Arnon, et civitate in vallis medio, universaque campestria Medaba usque Dibon;</VERS>
      <VERS vnumber="10">et cunctas civitates Sehon regis Amorraei, qui regnavit in Hesebon, usque ad terminos filiorum Ammon;</VERS>
      <VERS vnumber="11">et Galaad ac terminos Gesuri et Maachathi omnemque montem Hermon et universam Basan usque Salcha,</VERS>
      <VERS vnumber="12">omne regnum Og in Basan, qui regnavit in Astharoth et Edrai - ipse fuit de reliquiis Raphaim C; percussitque eos Moyses atque delevit.</VERS>
      <VERS vnumber="13">Non autem disperdiderunt filii Israel Gesuri et Maachathi, et habitaverunt in medio Israel usque in praesentem diem.</VERS>
      <VERS vnumber="14">Tribui tantum Levi non dedit possessionem, sed sacrificia Domini, Dei Israel: ipsa est eius hereditas, sicut locutus est illi.</VERS>
      <VERS vnumber="15">Dedit ergo Moyses possessionem tribui filiorum Ruben iuxta cognationes suas.</VERS>
      <VERS vnumber="16">Fuitque terminus eorum ab Aroer, quae sita est in ripa torrentis Arnon, et a civitate in valle eiusdem torrentis media, et universa planities usque Medaba,</VERS>
      <VERS vnumber="17">Hesebon cunctaque oppida eius, quae sunt in campestribus: Dibon et Bamothbaal et Bethbaalmeon</VERS>
      <VERS vnumber="18">et Iasa et Cademoth et Mephaath,</VERS>
      <VERS vnumber="19">Cariathaim et Sabama et Serethsahar in monte convallis,</VERS>
      <VERS vnumber="20">Bethphegor et declivia Phasga et Bethiesimoth</VERS>
      <VERS vnumber="21">et omnes urbes campestres universumque regnum Sehon regis Amorraei, qui regnavit in Hesebon, quem percussit Moyses, ipsum et principes Madian, Evi et Recem et Sur et Hur et Rebe, duces Sehon habitatores terrae.</VERS>
      <VERS vnumber="22">Et Balaam filium Beor hariolum occiderunt filii Israel gladio cum ceteris interfectis.</VERS>
      <VERS vnumber="23">Factusque est terminus filiorum Ruben Iordanis fluvius. Haec est possessio Rubenitarum per cognationes suas, urbes et viculi earum.</VERS>
      <VERS vnumber="24">Deditque Moyses tribui Gad, filiis Gad, per cognationes suas possessionem, cuius hic est</VERS>
      <VERS vnumber="25">terminus: Iazer et omnes civitates Galaad dimidiaque pars terrae filiorum Ammon usque ad Aroer, quae est contra Rabba;</VERS>
      <VERS vnumber="26">et ab Hesebon usque Ramothmaspha et Betonim et a Mahanaim usque ad terminos Lodabar,</VERS>
      <VERS vnumber="27">in valle quoque Betharan et Bethnemra et Succoth et Saphon, reliqua pars regni Sehon regis Hesebon; Iordanis et terminus usque ad extremam partem maris Chenereth trans Iordanem ad orientalem plagam.</VERS>
      <VERS vnumber="28">Haec est possessio filiorum Gad per familias suas, civitates et villae earum.</VERS>
      <VERS vnumber="29">Dedit Moyses et dimidiae tribui filiorum Manasse, iuxta cognationes suas possessionem:</VERS>
      <VERS vnumber="30">Manasse, a Mahanaim universam Basan, cunctum regnum Og regis Basan omnesque vicos Iair, qui sunt in Basan, sexaginta oppida;</VERS>
      <VERS vnumber="31">et dimidiam partem Galaad et Astharoth et Edrai, urbes regni Og in Basan, filiis Machir filii Manasse, dimidiae parti filiorum Machir, iuxta cognationes suas.</VERS>
      <VERS vnumber="32">Hanc possessionem divisit Moyses in campestribus Moab trans Iordanem contra Iericho ad orientalem plagam.</VERS>
      <VERS vnumber="33">Tribui autem Levi non dedit possessionem, quoniam Dominus, Deus Israel, ipse est possessio eius, ut locutus est illi.</VERS>
    </CHAPTER>
    <CHAPTER cnumber="14">
      <VERS vnumber="1">Hoc est, quod hereditave runt filii Israel in terra Cha naan, quod dederunt eis Eleazar sacerdos et Iosue filius Nun et principes familiarum tribuum Israel,</VERS>
      <VERS vnumber="2">sorte omnia dividentes, sicut praeceperat Dominus in manu Moysi, novem tribubus et dimidiae tribui.</VERS>
      <VERS vnumber="3">Duabus enim tribubus et dimidiae dederat Moyses trans Iordanem possessionem, absque Levitis, quibus nihil dedit inter fratres suos;</VERS>
      <VERS vnumber="4">sed sunt filii Ioseph in duas divisi tribus, Manasse et Ephraim, nec acceperunt Levitae aliam in terra partem, nisi urbes ad habitandum et suburbana earum ad alenda iumenta et pecora sua.</VERS>
      <VERS vnumber="5">Sicut praeceperat Dominus Moysi, ita fecerunt filii Israel et diviserunt terram.</VERS>
      <VERS vnumber="6">Accesserunt itaque filii Iudae ad Iosue in Galgala, locutusque est ad eum Chaleb filius Iephonne Cenezaeus: " Nosti quid locutus sit Dominus ad Moysen hominem Dei de me et te in Cadesbarne.</VERS>
      <VERS vnumber="7">Quadraginta annorum eram, quando me misit Moyses famulus Domini de Cadesbarne, ut considerarem terram; nuntiavique ei quod mihi verum videbatur.</VERS>
      <VERS vnumber="8">Fratres autem mei, qui ascenderant mecum, dissolverunt cor populi, et nihilominus ego adimplevi, ut sequerer Dominum Deum meum.</VERS>
      <VERS vnumber="9">Iuravitque Moyses in die illo dicens: "Terra, quam calcavit pes tuus, erit possessio tua et filiorum tuorum in aeternum, quia adimplevisti, ut sequereris Dominum Deum meum".</VERS>
      <VERS vnumber="10">Concessit ergo Dominus vitam mihi, sicut pollicitus est, usque in praesentem diem. Quadraginta et quinque anni sunt ex quo locutus est Dominus verbum istud ad Moysen, quando ambulabat Israel per solitudinem; hodie octoginta quinque annorum sum,</VERS>
      <VERS vnumber="11">sic valens ut eo valebam tempore, quando ad explorandum missus sum; illius in me temporis fortitudo usque hodie perseverat tam ad bellandum quam ad gradiendum.</VERS>
      <VERS vnumber="12">Da ergo mihi montem istum, quem pollicitus est Dominus die illo, te quoque audiente quod Enacim ibi sunt et urbes magnae atque munitae; si forte sit Dominus mecum, et potuero delere eos, sicut promisit mihi ".</VERS>
      <VERS vnumber="13">Benedixitque ei Iosue et tradidit Hebron in possessionem;</VERS>
      <VERS vnumber="14">atque ex eo fuit Hebron Chaleb filio Iephonne Cenezaeo usque in praesentem diem, quia adimplevit, ut sequeretur Dominum, Deum Israel.</VERS>
      <VERS vnumber="15">Nomen Hebron antea vocabatur Cariatharbe (id est civitas Arbe), hominis maximi inter Enacim. Et terra cessavit a proeliis.</VERS>
    </CHAPTER>
    <CHAPTER cnumber="15">
      <VERS vnumber="1">Sors tribus filiorum Iudae per cognationes suas ista fuit: usque ad terminum Edom, ad desertum Sin contra Nageb, usque ad extremam partem australis plagae.</VERS>
      <VERS vnumber="2">Terminus eius meridionalis a summitate maris Salsissimi et a lingua eius, quae respicit meridiem.</VERS>
      <VERS vnumber="3">Egrediturque contra ascensum Acrabbim et pertransit in Sin ascenditque in meridie Cadesbarne et pervenit in Esron ascendens ad Addar et vertitur in Carca;</VERS>
      <VERS vnumber="4">atque inde pertransiens in Asemona pervenit ad torrentem Aegypti; eruntque exitus eius ad mare Magnum: hic erit vobis finis meridianae plagae.</VERS>
      <VERS vnumber="5">Ab oriente vero terminus erit mare Salsissimum usque ad extrema Iordanis. Terminus aquilonis a lingua maris et ab extremis Iordanis</VERS>
      <VERS vnumber="6">ascendit in Bethagla et transit ab aquilone Betharaba ascendens ad lapidem Boen filii Ruben</VERS>
      <VERS vnumber="7">et ascendens ad Dabir de valle Achor et contra aquilonem vergens ad Galiloth (hi sunt circuli), qui sunt ex adverso ascensionis Adommim, quae est ab australi parte torrentis, transit ad aquas, quae vocantur fons Solis, et erunt exitus eius ad fontem Rogel.</VERS>
      <VERS vnumber="8">Ascenditque per convallem Benennom ex latere Iebusaei ad meridiem - haec est Ierusalem - et inde se erigens ad verticem montis, qui est contra vallem Ennom ad occidentem in extrema parte vallis Raphaim contra aquilonem;</VERS>
      <VERS vnumber="9">pertransitque a vertice montis usque ad fontem aquae Nephtoa et pervenit usque ad vicos montis Ephron inclinaturque in Baala, quae est Cariathiarim.</VERS>
      <VERS vnumber="10">Et vergit de Baala contra occidentem usque ad montem Seir transitque iuxta latus montis Iarim ad aquilonem - id est Cheslon - et descendit in Bethsames transitque in Thamna</VERS>
      <VERS vnumber="11">et pervenit ad latus septentrionale Accaron inclinaturque in Sechron et transit montem Baala pervenitque in Iebneel et finitur mari. Terminus occidentalis est mare Magnum.</VERS>
      <VERS vnumber="12">Hi sunt termini filiorum Iudae per circuitum in cognationibus suis.</VERS>
      <VERS vnumber="13">Chaleb vero filio Iephonne dedit partem in medio filiorum Iudae, sicut praeceperat Dominus Iosue: Cariatharbe (id est civitas Arbe), patris Enac, ipsa est Hebron.</VERS>
      <VERS vnumber="14">Delevitque ex ea Chaleb tres filios Enac: Sesai et Ahiman et Tholmai de stirpe Enac.</VERS>
      <VERS vnumber="15">Atque inde conscendens venit ad habitatores Dabir, quae prius vocabatur Cariathsepher (id est civitas Litterarum).</VERS>
      <VERS vnumber="16">Dixitque Chaleb: " Qui percusserit Cariathsepher et ceperit eam, dabo illi Axam filiam meam uxorem ".</VERS>
      <VERS vnumber="17">Cepitque eam Othoniel filius Cenez frater Chaleb, deditque ei Axam filiam suam uxorem.</VERS>
      <VERS vnumber="18">Quae cum veniret, suasit viro suo, ut peteret a patre suo agrum; descenditque de asino. Cui Chaleb: " Quid habes? ", inquit.</VERS>
      <VERS vnumber="19">At illa respondit: " Da mihi benedictionem. Terram Nageb arentem dedisti mihi; iunge et irriguam ". Dedit itaque ei Chaleb irriguum superius et inferius.</VERS>
      <VERS vnumber="20">Haec est possessio tribus filiorum Iudae per cognationes suas.</VERS>
      <VERS vnumber="21">Erantque civitates ab extremis partibus filiorum Iudae iuxta terminos Edom in Nageb: Cabseel et Eder et Iagur</VERS>
      <VERS vnumber="22">et Cina et Dimona et Adada</VERS>
      <VERS vnumber="23">et Cades et Asor et Iethnan,</VERS>
      <VERS vnumber="24">Ziph et Telem et Baloth</VERS>
      <VERS vnumber="25">et Asorhadatta et Carioth, Esron - haec est Asor -</VERS>
      <VERS vnumber="26">Amam et Sama et Molada</VERS>
      <VERS vnumber="27">et Asargadda et Hasemon et Bethphelet</VERS>
      <VERS vnumber="28">et Asarsual et Bersabee et Baziothia,</VERS>
      <VERS vnumber="29">Baala et Iim et Esem</VERS>
      <VERS vnumber="30">et Eltholad et Cesil et Horma</VERS>
      <VERS vnumber="31">et Siceleg et Madmena et Sensenna</VERS>
      <VERS vnumber="32">et Lebaoth et Selim et Enremmon: omnes civitates viginti novem et villae earum.</VERS>
      <VERS vnumber="33">In campestribus vero: Esthaol et Saraa et Asena</VERS>
      <VERS vnumber="34">et Zanoa et Engannim, Thapphua et Enaim,</VERS>
      <VERS vnumber="35">Ierimoth et Odollam, Socho et Azeca</VERS>
      <VERS vnumber="36">et Saarim et Adithaim et Gedera et Gederothaim: urbes quattuordecim et villae earum.</VERS>
      <VERS vnumber="37">Sanan et Hadasa et Magdalgad</VERS>
      <VERS vnumber="38">et Delean et Maspha et Iecethel,</VERS>
      <VERS vnumber="39">Lachis et Bascath et Eglon</VERS>
      <VERS vnumber="40">et Chebbon et Lehemas et Cethlis</VERS>
      <VERS vnumber="41">et Gederoth, Bethdagon et Naama et Maceda: civitates sedecim et villae earum.</VERS>
      <VERS vnumber="42">Lobna et Ether et Asan</VERS>
      <VERS vnumber="43">et Iephtha et Esna et Nesib</VERS>
      <VERS vnumber="44">et Ceila et Achzib et Maresa: civitates novem et villae earum.</VERS>
      <VERS vnumber="45">Accaron cum filiabus et villulis suis;</VERS>
      <VERS vnumber="46">ab Accaron usque ad mare: omnia, quae sunt ad latus Azoti, et viculos eorum,</VERS>
      <VERS vnumber="47">Azotus cum filiabus et villulis suis, Gaza cum filiabus et villulis suis usque ad torrentem Aegypti, et mare Magnum terminus.</VERS>
      <VERS vnumber="48">Et in monte: Samir et Iether et Socho</VERS>
      <VERS vnumber="49">et Danna et Cariathsenna - haec est Dabir -</VERS>
      <VERS vnumber="50">et Anab et Esthemo et Anim</VERS>
      <VERS vnumber="51">et Gosen et Helon et Gilo: civitates undecim et villae earum.</VERS>
      <VERS vnumber="52">Arab et Duma et Esaan</VERS>
      <VERS vnumber="53">et Ianum et Beththapphua et Apheca</VERS>
      <VERS vnumber="54">et Ammatha et Cariatharbe - haec est Hebron - et Sior: civitates novem et villae earum.</VERS>
      <VERS vnumber="55">Maon et Carmel et Ziph et Iutta</VERS>
      <VERS vnumber="56">et Iezrahel et Iucadam et Zanoa,</VERS>
      <VERS vnumber="57">Accain, Gabaa et Thamna: civitates decem et villae earum.</VERS>
      <VERS vnumber="58">Halhul, Bethsur et Gedor</VERS>
      <VERS vnumber="59">et Mareth et Bethanoth et Eltecon: civitates sex et villae earum. Thecue et Ephratha - haec est Bethlehem - et Phegor et Etam et Culon et Tatam et Sores et Carem et Gallim et Bether et Manahath: civitates undecim et villae earum.</VERS>
      <VERS vnumber="60">Cariathbaal - haec est Cariathiarim (urbs Silvarum) - et Arebba: civitates duae et villae earum.</VERS>
      <VERS vnumber="61">In deserto: Betharaba, Meddin et Sachacha</VERS>
      <VERS vnumber="62">et Nebsan et civitas Salis et Engaddi: civitates sex et villae earum.</VERS>
      <VERS vnumber="63">Iebusaeum autem habitatorem Ierusalem non potuerunt filii Iudae delere; habitavitque Iebusaeus cum filiis Iudae in Ierusalem usque in praesentem diem.</VERS>
    </CHAPTER>
    <CHAPTER cnumber="16">
      <VERS vnumber="1">Cecidit quoque sors filiorum Ioseph ab Iordane contra Ie richo et aquas eius ab oriente, solitudo, quae ascendit de Iericho ad montem Bethel</VERS>
      <VERS vnumber="2">et egreditur de Bethel Luz transitque per terminum Arachitarum in Ataroth</VERS>
      <VERS vnumber="3">et descendit ad occidentem ad terminum Iephlethi usque ad terminos Bethoron inferioris et Gazer; finiunturque regiones eius mari Magno.</VERS>
      <VERS vnumber="4">Hereditaverunt illas filii Ioseph Manasses et Ephraim.</VERS>
      <VERS vnumber="5">Et factus est terminus filiorum Ephraim per cognationes suas et possessio eorum contra orientem Atarothaddar usque Bethoron superiorem;</VERS>
      <VERS vnumber="6">egrediunturque confinia in mare, Machmethath vero aquilonem respicit et vertitur terminus contra orientem in Thanathselo et pertransit ab oriente Ianoe.</VERS>
      <VERS vnumber="7">Descenditque de Ianoe in Ataroth et Naaratha et pervenit in Iericho et egreditur ad Iordanem.</VERS>
      <VERS vnumber="8">De Thapphua pertransit terminus ad occidentem ad torrentem Cana, suntque egressus eius in mare: haec est possessio tribus filiorum Ephraim per familias suas,</VERS>
      <VERS vnumber="9">urbesque separatae filiis Ephraim in medio possessionis filiorum Manasse, omnes urbes et villae earum.</VERS>
      <VERS vnumber="10">Et non interfecerunt filii Ephraim Chananaeum, qui habitabat in Gazer; habitavitque Chananaeus in medio Ephraim usque in diem hanc et factus est tributarius.</VERS>
    </CHAPTER>
    <CHAPTER cnumber="17">
      <VERS vnumber="1">Cecidit autem sors tribui Manasse - ipse est enim pri mogenitus Ioseph C; Machir primogenito Manasse patri Galaad, quia fuit vir pugnator, accepit in possessionem Galaad et Basan.</VERS>
      <VERS vnumber="2">Et reliqui filiorum Manasse acceperunt iuxta familias suas: filii Abiezer et filii Helec et filii Asriel et filii Sechem et filii Hepher et filii Semida: isti sunt filii Manasse filii Ioseph, mares per cognationes suas.</VERS>
      <VERS vnumber="3">Salphaad vero filio Hepher filii Galaad filii Machir filii Manasse non erant filii, sed solae filiae, quarum ista sunt nomina: Maala et Noa, Hegla et Melcha et Thersa.</VERS>
      <VERS vnumber="4">Veneruntque in conspectu Eleazari sacerdotis et Iosue filii Nun et principum dicentes: " Dominus praecepit per manum Moysi, ut daretur nobis possessio in medio fratrum nostrorum ". Deditque eis iuxta imperium Domini possessionem in medio fratrum patris earum.</VERS>
      <VERS vnumber="5">Et ceciderunt funiculi Manasse decem, absque terra Galaad et Basan trans Iordanem.</VERS>
      <VERS vnumber="6">Filiae enim Manasse acceperunt hereditatem in medio filiorum eius. Terra autem Galaad cecidit in sortem filiorum Manasse, qui reliqui erant.</VERS>
      <VERS vnumber="7">Fuitque terminus Manasse ab Aser: Machmethath, quae respicit Sichem et egreditur ad dextram in Iasib apud fontem Thapphuae.</VERS>
      <VERS vnumber="8">Etenim in sorte Manasse ceciderat terra Thapphuae; Thapphua autem ipsa, quae est iuxta terminos Manasse, fuit filiis Ephraim.</VERS>
      <VERS vnumber="9">Descenditque terminus ad torrentem Cana. In meridie torrentis civitates sunt Ephraim in medio urbium Manasse. Terminus Manasse est ab aquilone torrentis, et exitus eius pergit ad mare,</VERS>
      <VERS vnumber="10">ita ut ab austro sit possessio Ephraim et ab aquilone Manasse, et utramque claudat mare, et attingunt tribum Aser ab aquilone et tribum Issachar ab oriente.</VERS>
      <VERS vnumber="11">Fuitque hereditas Manasse in Issachar et in Aser: Bethsan et filiae eius et Ieblaam cum filiabus suis et habitatores Dor cum filiabus suis, habitatores quoque Endor cum filiabus suis; similiterque habitatores Thanach cum filiabus suis et habitatores Mageddo cum filiabus suis et tertia pars regionis Nopheth.</VERS>
      <VERS vnumber="12">Nec potuerunt filii Manasse has occupare civitates, sed Chananaeus permansit in terra ista.</VERS>
      <VERS vnumber="13">Postquam autem convaluerunt filii Israel, subiecerunt Chananaeos et fecerunt sibi tributarios nec expulerunt eos.</VERS>
      <VERS vnumber="14">Locutique sunt filii Ioseph ad Iosue atque dixerunt: " Quare dedisti mihi possessionem sortis et funiculi unius, cum sim tantae multitudinis et benedixerit mihi Dominus? ".</VERS>
      <VERS vnumber="15">Ad quos Iosue ait: " Si populus multus es, ascende in silvam et succide tibi spatia in terra Pherezaei et Raphaim, quia angusta est tibi possessio montis Ephraim ".</VERS>
      <VERS vnumber="16">Cui responderunt filii Ioseph: " Montana non sufficiunt nobis, et ferreis curribus utuntur omnes Chananaei, qui habitant in terra campestri, Bethsan cum filiabus suis et illi, qui sunt in planitie Iezrahel ".</VERS>
      <VERS vnumber="17">Dixitque Iosue ad domum Ioseph, Ephraim et Manasse: "Populus multus es et magnae fortitudinis; non habebis sortem unam,</VERS>
      <VERS vnumber="18">sed transibis ad montem et succides tibi atque purgabis ad habitandum spatia; et poteris ultra procedere cum subverteris Chananaeum, qui ferreos habet currus et est fortis ".</VERS>
    </CHAPTER>
    <CHAPTER cnumber="18">
      <VERS vnumber="1">Congregatique sunt omnes filii Israel in Silo ibique fixe runt tabernaculum conventus, et fuit eis terra subiecta.</VERS>
      <VERS vnumber="2">Remanserant autem filiorum Israel septem tribus, quae necdum acceperant possessiones suas.</VERS>
      <VERS vnumber="3">Ad quos Iosue ait: " Usquequo marcetis ignavia et non intratis ad possidendam terram, quam Dominus, Deus patrum vestrorum,dedit vobis?</VERS>
      <VERS vnumber="4">Eligite de singulis tribubus ternos viros, ut mittam eos, et surgant atque circumeant terram et describant eam iuxta numerum uniuscuiusque multitudinis referantque ad me, quod descripserint.</VERS>
      <VERS vnumber="5">Dividite vobis terram in septem partes: Iudas sit in terminis suis in australi plaga, et domus Ioseph in aquilone.</VERS>
      <VERS vnumber="6">Reliquam terram in septem partes describite; et huc afferetis ad me, ut coram Domino Deo nostro mittam vobis hic sortem,</VERS>
      <VERS vnumber="7">quia non est inter vos pars Levitarum, sed sacerdotium Domini est eorum hereditas. Gad autem et Ruben et dimidia tribus Manasse iam acceperant possessiones suas trans Iordanem ad orientalem plagam, quas dedit eis Moyses famulus Domini ".</VERS>
      <VERS vnumber="8">Cumque surrexissent viri, ut pergerent ad describendam terram, praecepit eis Iosue dicens: "Circuite terram et describite eam ac revertimini ad me, ut hic coram Domino in Silo mittam vobis sortem ".</VERS>
      <VERS vnumber="9">Itaque perrexerunt et lustrantes terram secundum urbes in septem partes diviserunt scribentes in volumine; reversique sunt ad Iosue in castra Silo.</VERS>
      <VERS vnumber="10">Qui misit eis sortes coram Domino in Silo divisitque ibi terram filiis Israel secundum partes eorum.</VERS>
      <VERS vnumber="11">Et ascendit sors prima filiorum Beniamin per familias suas, ut possiderent terram inter filios Iudae et filios Ioseph.</VERS>
      <VERS vnumber="12">Fuitque terminus eorum contra aquilonem a Iordane pergens iuxta latus Iericho septentrionalis plagae et inde contra occidentem ad montana conscendens et perveniens in solitudinem Bethaven;</VERS>
      <VERS vnumber="13">atque pertransiens iuxta Luzam ad meridiem - ipsa est Bethel - descendit in Atarothaddar in montem, qui est ad meridiem Bethoron inferioris,</VERS>
      <VERS vnumber="14">et inclinatur vergens contra mare ad meridiem a monte, qui respicit Bethoron contra meridiem; suntque exitus eius in Cariathbaal, quae vocatur et Cariathiarim, urbem filiorum Iudae. Haec est plaga ad occidentem.</VERS>
      <VERS vnumber="15">In plaga autem ad meridiem, ex parte Cariathiarim egreditur terminus in Gasim et pervenit usque ad fontem aquarum Nephtoa</VERS>
      <VERS vnumber="16">descenditque in extremam partem montis, qui respicit vallem Benennom et est contra septentrionalem plagam in extrema parte vallis Raphaim; descenditque in vallem Ennom, iuxta latus Iebusaei ad austrum, et pervenit ad fontem Rogel</VERS>
      <VERS vnumber="17">transiens ad aquilonem et egrediens ad Ensemes (id est fontem Solis). Et pertransit usque ad Galiloth (hi sunt circuli), qui sunt e regione ascensus Adommim, descenditque ad Abenboen (id est lapidem Boen) filii Ruben</VERS>
      <VERS vnumber="18">et pertransit ex latere aquilonis Betharaba descenditque in Arabam.</VERS>
      <VERS vnumber="19">Et praetergreditur contra aquilonem Bethagla; suntque exitus eius contra linguam maris Salsissimi ab aquilone in fine Iordanis. Haec est australis plaga.</VERS>
      <VERS vnumber="20">Iordanis autem est terminus ab oriente. Haec est possessio filiorum Beniamin per terminos suos in circuitu secundum familias suas.</VERS>
      <VERS vnumber="21">Fueruntque civitates eius: Iericho et Bethagla et Ameccasis</VERS>
      <VERS vnumber="22">et Betharaba et Semaraim et Bethel</VERS>
      <VERS vnumber="23">et Avim et Phara et Ophra,</VERS>
      <VERS vnumber="24">Capharemona et Ophni et Gabaa: civitates duodecim et villae earum.</VERS>
      <VERS vnumber="25">Gabaon et Rama et Beroth</VERS>
      <VERS vnumber="26">et Maspha et Cephira et Mosa</VERS>
      <VERS vnumber="27">et Recem, Iaraphel et Tharala</VERS>
      <VERS vnumber="28">et Sela, Eleph et Iebus, quae est Ierusalem, Gabaath et Cariath: civitates quattuordecim et villae earum. Haec est possessio filiorum Beniamin iuxta familias suas.</VERS>
    </CHAPTER>
    <CHAPTER cnumber="19">
      <VERS vnumber="1">Et egressa est sors secunda fi liorum Simeon per cognatio nes suas; fuitque hereditas</VERS>
      <VERS vnumber="2">eorum in medio possessionis filiorum Iudae. Bersabee et Sama et Molada</VERS>
      <VERS vnumber="3">et Asarsual et Bala et Esem</VERS>
      <VERS vnumber="4">et Eltholad et Bethul et Horma</VERS>
      <VERS vnumber="5">et Siceleg et Bethmarchaboth et Asarsusa</VERS>
      <VERS vnumber="6">et Bethlebaoth et Sarohen: civitates tredecim et villae earum.</VERS>
      <VERS vnumber="7">Ain et Remmon et Ethar et Asan: civitates quattuor et villae earum.</VERS>
      <VERS vnumber="8">Omnes viculi per circuitum urbium istarum usque ad Baalathbeer, Ramathnageb: haec est hereditas filiorum Simeon iuxta cognationes suas.</VERS>
      <VERS vnumber="9">Sumpta est de funiculo filiorum Iudae, quia maior erat; et idcirco possederunt filii Simeon in medio hereditatis eorum.</VERS>
      <VERS vnumber="10">Ceciditque sors tertia filiorum Zabulon per cognationes suas. Et factus est terminus possessionis eorum usque Sarid</VERS>
      <VERS vnumber="11">ascenditque contra occidentem et Merala et pervenit in Debbaseth usque ad torrentem, qui est contra Iecnaam,</VERS>
      <VERS vnumber="12">et revertitur de Sarid contra orientem in fines Ceseleththabor et egreditur ad Dabereth ascenditque contra Iaphia.</VERS>
      <VERS vnumber="13">Et inde pertransit usque ad orientalem plagam Gethhepher, Etthacasin et egreditur in Remmon et inclinatur in Noa;</VERS>
      <VERS vnumber="14">et vergit ad aquilonem ad Hanathon. Suntque egressus eius vallis Iephthael;</VERS>
      <VERS vnumber="15">et Cateth et Naalol et Semeron et Iedala et Bethlehem: civitates duodecim et villae earum.</VERS>
      <VERS vnumber="16">Haec est hereditas tribus filiorum Zabulon per cognationes suas, urbes et viculi earum.</VERS>
      <VERS vnumber="17">Issachar egressa est sors quarta per cognationes suas.</VERS>
      <VERS vnumber="18">Fuitque eius hereditas Iezrahel et Chasaloth et Sunam</VERS>
      <VERS vnumber="19">et Hapharaim et Seon et Anaharath</VERS>
      <VERS vnumber="20">et Rabbith et Cesion et Abes</VERS>
      <VERS vnumber="21">et Rameth et Engannim et Enhadda et Bethpheses.</VERS>
      <VERS vnumber="22">Et pervenit terminus eius usque Thabor et Sehesima et Bethsames; suntque exitus eius ad Iordanem; civitates sedecim et villae earum.</VERS>
      <VERS vnumber="23">Haec est possessio filiorum Issachar per cognationes suas, urbes et viculi earum.</VERS>
      <VERS vnumber="24">Ceciditque sors quinta tribui filiorum Aser per cognationes suas.</VERS>
      <VERS vnumber="25">Fuitque terminus eorum Helcath et Chali et Beten et Achsaph</VERS>
      <VERS vnumber="26">et Elmelech et Amaad et Masal et pervenit usque ad Carmelum in occidente et ad Sihorlabanath;</VERS>
      <VERS vnumber="27">ac revertitur contra orientem in Bethdagon et pertransit usque Zabulon et vallem Iephthael contra aquilonem in Bethemec et Neiel. Egrediturque ad laevam Chabul</VERS>
      <VERS vnumber="28">et Abran et Rohob et Hamon et Cana usque ad Sidonem magnam</VERS>
      <VERS vnumber="29">revertiturque in Rama usque ad civitatem munitissimam Tyrum et revertitur in Hosa; suntque exitus eius in mare; Mahaleb, Achazib</VERS>
      <VERS vnumber="30">et Amma et Aphec et Rohob: civitates viginti duae et villae earum.</VERS>
      <VERS vnumber="31">Haec est possessio filiorum Aser per cognationes suas, urbes et viculi earum.</VERS>
      <VERS vnumber="32">Filiorum Nephthali sexta sors cecidit per familias suas.</VERS>
      <VERS vnumber="33">Et coepit terminus de Heleph et de quercu in Saananim et Adamineceb et Iebnael usque Lecum et egressus eius usque ad Iordanem;</VERS>
      <VERS vnumber="34">revertiturque terminus contra occidentem in Aznotthabor atque inde egreditur in Hucoc et attingit Zabulon contra meridiem et Aser contra occidentem et Iordanem contra ortum solis;</VERS>
      <VERS vnumber="35">civitates munitissimae Assedim, Ser et Ammath, Reccath et Chenereth</VERS>
      <VERS vnumber="36">et Edema et Rama, Asor</VERS>
      <VERS vnumber="37">et Cedes et Edrai et Enasor,</VERS>
      <VERS vnumber="38">Ieron et Magdalel, Horem et Bethanath et Bethsames: civitates decem et novem et villae earum.</VERS>
      <VERS vnumber="39">Haec est possessio tribus filiorum Nephthali per cognationes suas, urbes et viculi earum.</VERS>
      <VERS vnumber="40">Tribui filiorum Dan per familias suas egressa est sors septima.</VERS>
      <VERS vnumber="41">Et fuit terminus possessionis eius Saraa et Esthaol et Hirsemes (id est civitas Solis)</VERS>
      <VERS vnumber="42">et Selebin et Aialon et Iethela</VERS>
      <VERS vnumber="43">et Elon et Thamna et Accaron</VERS>
      <VERS vnumber="44">et Elthece et Gebbethon et Baalath</VERS>
      <VERS vnumber="45">et Iud et Benebarach et Gethremmon</VERS>
      <VERS vnumber="46">et Meiarcon et Areccon cum termino, qui respicit Ioppen.</VERS>
      <VERS vnumber="47">Et terminus filiorum Dan effugit ab eis. Ascenderuntque filii Dan et pugnaverunt contra Lesem ceperuntque eam; et percusserunt in ore gladii ac possederunt et habitaverunt in ea, vocantes Lesemdan ex nomine Dan patris sui.</VERS>
      <VERS vnumber="48">Haec est possessio tribus filiorum Dan per cognationes suas, urbes et viculi earum.</VERS>
      <VERS vnumber="49">Cumque complessent terram sorte dividere singulis per tribus suas, dederunt filii Israel possessionem Iosue filio Nun in medio sui,</VERS>
      <VERS vnumber="50">iuxta praeceptum Domini, urbem quam postulavit: Thamnathsare in monte Ephraim. Et aedificavit civitatem habitavitque in ea.</VERS>
      <VERS vnumber="51">Hae sunt possessiones, quas sorte diviserunt Eleazar sacerdos et Iosue filius Nun et principes familiarum tribuum filiorum Israel in Silo coram Domino ad ostium tabernaculi conventus; compleveruntque partiri terram.</VERS>
    </CHAPTER>
    <CHAPTER cnumber="20">
      <VERS vnumber="1">Et locutus est Dominus ad Iosue dicens: " Loquere filiis Israel et dic eis:</VERS>
      <VERS vnumber="2">Separate vobis urbes fugitivorum, de quibus locutus sum ad vos per manum Moysi,</VERS>
      <VERS vnumber="3">ut confugiat ad eas, quicumque animam percusserit per errorem nescius, et possit evadere iram proximi, qui ultor est sanguinis.</VERS>
      <VERS vnumber="4">Cum ad unam harum confugerit civitatum, stabit ante portam civitatis et loquetur senioribus urbis illius ea, quae se comprobent innocentem; sicque suscipient eum et dabunt ei locum ad habitandum.</VERS>
      <VERS vnumber="5">Cumque ultor sanguinis eum fuerit persecutus, non tradent in manus eius, quia ignorans percussit proximum suum nec ante biduum triduumve eius probatur inimicus.</VERS>
      <VERS vnumber="6">Et habitabit in civitate illa, donec stet ante coetum ad iudicium, causam reddens facti sui, donec moriatur sacerdos magnus, qui fuerit in illo tempore. Tunc revertetur homicida et ingredietur civitatem suam et domum suam, de qua fugerat ".</VERS>
      <VERS vnumber="7">Decreveruntque Cedes in Galilaea montis Nephthali et Sichem in monte Ephraim et Cariatharbe - ipsa est Hebron - in monte Iudae;</VERS>
      <VERS vnumber="8">et trans Iordanem contra orientalem plagam Iericho statuerunt Bosor, quae sita est in campestri solitudine de tribu Ruben, et Ramoth in Galaad de tribu Gad et Golan in Basan de tribu Manasse.</VERS>
      <VERS vnumber="9">Hae civitates constitutae sunt cunctis filiis Israel et advenis, qui habitant inter eos, ut fugeret ad eas, qui animam nescius percussisset et non moreretur in manu proximi effusum sanguinem vindicare cupientis, donec staret ante populum expositurus causam suam.</VERS>
    </CHAPTER>
    <CHAPTER cnumber="21">
      <VERS vnumber="1">Accesseruntque principes familiarum Levi ad Eleazarum sacerdotem et Iosue filium Nun et ad duces cognationum per singulas tribus filiorum Israel</VERS>
      <VERS vnumber="2">locutique sunt ad eos in Silo terrae Chanaan atque dixerunt: " Dominus praecepit per manum Moysi, ut darentur nobis urbes ad habitandum et suburbana earum ad alenda iumenta ".</VERS>
      <VERS vnumber="3">Dederuntque filii Israel Levitis de possessionibus suis, iuxta imperium Domini, civitates illas et suburbana earum.</VERS>
      <VERS vnumber="4">Egressaque est sors in familias Caath: et acceperunt filii Aaron sacerdotis de tribubus Iudae et Simeon et Beniamin civitates tredecim.</VERS>
      <VERS vnumber="5">Et reliqui filiorum Caath, id est Levitae, acceperunt de tribubus Ephraim et Dan et dimidia tribu Manasse civitates decem.</VERS>
      <VERS vnumber="6">Porro filiis Gerson egressa est sors, ut acciperent de tribubus Issachar et Aser et Nephthali dimidiaque tribu Manasse in Basan civitates numero tredecim.</VERS>
      <VERS vnumber="7">Et filiis Merari per cognationes suas de tribubus Ruben et Gad et Zabulon urbes duodecim.</VERS>
      <VERS vnumber="8">Dederuntque filii Israel Levitis civitates illas et suburbana earum, sicut praecepit Dominus per manum Moysi, singulis sorte tribuentes.</VERS>
      <VERS vnumber="9">De tribubus filiorum Iudae et Simeon dederunt civitates, quarum ista sunt nomina,</VERS>
      <VERS vnumber="10">filiis Aaron ex familiis Caath levitici generis - prima enim sors illis egressa est C:</VERS>
      <VERS vnumber="11">Cariatharbe (id est civitas Arbe), patris Enac, quae vocatur Hebron, in monte Iudae et suburbana eius per circuitum.</VERS>
      <VERS vnumber="12">Agros vero et villas eius dederant Chaleb filio Iephonne ad possidendum.</VERS>
      <VERS vnumber="13">Dederunt ergo filiis Aaron sacerdotis Hebron confugii civitatem ac suburbana eius et Lobnam cum suburbanis suis</VERS>
      <VERS vnumber="14">et Iether et Esthemo</VERS>
      <VERS vnumber="15">et Helon et Dabir</VERS>
      <VERS vnumber="16">et Ain et Iutta et Bethsames cum suburbanis suis: civitates novem de tribubus illis duabus.</VERS>
      <VERS vnumber="17">De tribu autem Beniamin Gabaon et Gabaa</VERS>
      <VERS vnumber="18">et Anathoth et Almath cum suburbanis suis: civitates quattuor.</VERS>
      <VERS vnumber="19">Omnes simul civitates filiorum Aaron sacerdotis tredecim cum suburbanis suis.</VERS>
      <VERS vnumber="20">Reliquis vero ex familiis filiorum Caath Levitis haec est data possessio:</VERS>
      <VERS vnumber="21">de tribu Ephraim urbs confugii Sichem cum suburbanis suis in monte Ephraim et Gazer</VERS>
      <VERS vnumber="22">et Cibsaim et Bethoron cum suburbanis suis: civitates quattuor.</VERS>
      <VERS vnumber="23">De tribu quoque Dan Elthece et Gebbethon</VERS>
      <VERS vnumber="24">et Aialon et Gethremmon cum suburbanis suis: civitates quattuor.</VERS>
      <VERS vnumber="25">Porro de dimidia tribu Manasse Thanach et Gethremmon cum suburbanis suis: civitates duae.</VERS>
      <VERS vnumber="26">Omnes civitates decem et suburbana earum datae sunt filiis Caath inferioris gradus.</VERS>
      <VERS vnumber="27">Filiis quoque Gerson levitici generis dederunt de dimidia tribu Manasse confugii civitatem Golan in Basan et Astharoth cum suburbanis suis: civitates duas.</VERS>
      <VERS vnumber="28">Porro de tribu Issachar Cesion et Dabereth</VERS>
      <VERS vnumber="29">et Iaramoth et Engannim cum suburbanis suis: civitates quattuor.</VERS>
      <VERS vnumber="30">De tribu autem Aser Masal et Abdon</VERS>
      <VERS vnumber="31">et Helcath et Rohob cum suburbanis suis: civitates quattuor.</VERS>
      <VERS vnumber="32">De tribu quoque Nephthali civitas confugii Cedes in Galilaea et Ammothdor et Carthan cum suburbanis suis: civitates tres.</VERS>
      <VERS vnumber="33">Omnes urbes familiarum Gerson tredecim cum suburbanis suis.</VERS>
      <VERS vnumber="34">Filiis autem Merari Levitis inferioris gradus per familias suas data est de tribu Zabulon Iecnaam et Cartha</VERS>
      <VERS vnumber="35">et Remmon et Naalol: civitates quattuor cum suburbanis suis.</VERS>
      <VERS vnumber="36">De tribu Ruben ultra Iordanem contra Iericho civitas refugii Bosor in solitudine planitiei et Iasa</VERS>
      <VERS vnumber="37">et Cademoth et Mephaath: civitates quattuor cum suburbanis suis.</VERS>
      <VERS vnumber="38">Et de tribu Gad civitas confugii Ramoth in Galaad et Mahanaim</VERS>
      <VERS vnumber="39">et Hesebon et Iazer: civitates quattuor cum suburbanis suis.</VERS>
      <VERS vnumber="40">Omnes urbes filiorum Merari per familias reliquas de cognationibus Levitarum duodecim.</VERS>
      <VERS vnumber="41">Itaque universae civitates Levitarum in medio possessionis filiorum Israel fuerunt quadraginta octo</VERS>
      <VERS vnumber="42">cum suburbanis suis, singulae cum suburbanis suis in circuitu.</VERS>
      <VERS vnumber="43">Deditque Dominus Israeli omnem terram, quam traditurum se patribus eorum iuraverat, et possederunt illam atque habitaverunt in ea.</VERS>
      <VERS vnumber="44">Deditque Dominus eis requiem secundum omnia, quae iuraverat patribus eorum, nullusque eis hostium resistere ausus est, sed cunctos in eorum dicionem redegit.</VERS>
      <VERS vnumber="45">Ne unum quidem verbum bonum, quod locutus est ad domum Israel, irritum fuit, sed rebus expleta sunt omnia.</VERS>
    </CHAPTER>
    <CHAPTER cnumber="22">
      <VERS vnumber="1">Tunc vocavit Iosue Rubenitas et Gaditas et dimidiam tribum Manasse</VERS>
      <VERS vnumber="2">dixitque ad eos: "Fecistis omnia, quae vobis praecepit Moyses famulus Domini; mihi quoque in omnibus, quae praecepi vobis, oboedistis</VERS>
      <VERS vnumber="3">nec reliquistis fratres vestros hoc longo tempore usque in praesentem diem custodientes imperium Domini Dei vestri.</VERS>
      <VERS vnumber="4">Quia igitur dedit Dominus Deus vester fratribus vestris quietem ac pacem, sicut eis pollicitus est, revertimini nunc et ite in tabernacula vestra et in terram possessionis, quam tradidit vobis Moyses famulus Domini trans Iordanem;</VERS>
      <VERS vnumber="5">ita dumtaxat ut custodiatis attente et opere compleatis mandatum et legem, quam praecepit vobis Moyses servus Domini, ut diligatis Dominum Deum vestrum et ambuletis in omnibus viis eius et observetis mandata illius adhaereatisque ei ac serviatis in omni corde et in omni anima vestra ".</VERS>
      <VERS vnumber="6">Benedixitque eis Iosue et dimisit eos, qui reversi sunt in tabernacula sua.</VERS>
      <VERS vnumber="7">Dimidiae autem tribui Manasse possessionem Moyses dederat in Basan; et idcirco mediae, quae superfuit, dedit Iosue sortem inter ceteros fratres suos trans Iordanem ad occidentalem eius plagam. Cumque dimitteret eos in tabernacula sua et benedixisset illis,</VERS>
      <VERS vnumber="8">dixit ad eos: "Cum multis divitiis revertimini ad sedes vestras, cum argento et auro, aere ac ferro et veste multiplici; dividite praedam hostium cum fratribus vestris ".</VERS>
      <VERS vnumber="9">Reversique sunt et abierunt filii Ruben et filii Gad et dimidia tribus Manasse a filiis Israel de Silo, quae sita est in Chanaan, ut intrarent Galaad terram possessionis suae, quam obtinuerant iuxta imperium Domini in manu Moysi.</VERS>
      <VERS vnumber="10">Cumque venissent ad circulos Iordanis in terra Chanaan, aedificaverunt iuxta Iordanem altare ingens aspectu.</VERS>
      <VERS vnumber="11">Cum audissent filii Israel aedificasse filios Ruben et Gad et dimidiam tribum Manasse altare e regione terrae Chanaan ad Iordanis circulos ex adverso filiorum Israel,</VERS>
      <VERS vnumber="12">convenerunt omnes in Silo, ut ascenderent et dimicarent contra eos.</VERS>
      <VERS vnumber="13">Et interim miserunt ad illos in terram Galaad Phinees filium Eleazari sacerdotem</VERS>
      <VERS vnumber="14">et decem principes cum eo, singulos de tribubus, unusquisque erat caput familiae in cognationibus Israel.</VERS>
      <VERS vnumber="15">Qui venerunt ad filios Ruben et Gad et dimidiam tribum Manasse in terram Galaad dixeruntque ad eos:</VERS>
      <VERS vnumber="16">" Haec mandat omnis coetus Domini: Quae est ista transgressio? Cur reliquistis Dominum, Deum Israel, aedificantes vobis altare sacrilegum et a cultu illius recedentes?</VERS>
      <VERS vnumber="17">An parum vobis est peccatum Phegor, et usque in praesentem diem macula huius sceleris in nobis permanet, et facta est plaga in coetu Domini?</VERS>
      <VERS vnumber="18">Et vos hodie reliquistis Dominum, et factum est ut rebellaretis contra Dominum; et cras in universum coetum Israel eius ira desaeviet.</VERS>
      <VERS vnumber="19">Quod si putatis immundam esse terram possessionis vestrae, transite ad terram possessionis Domini, in qua habitaculum Domini est, et habitate inter nos; tantum ut contra Dominum non rebelletis nec nos rebellare faciatis aedificantes altare praeter altare Domini Dei nostri.</VERS>
      <VERS vnumber="20">Nonne Achan filius Zarae praeteriit mandatum Domini de anathemate, et super omnem coetum Israel ira Domini incubuit? Et ille erat unus homo; atque utinam solus perisset in scelere suo! ".</VERS>
      <VERS vnumber="21">Responderuntque filii Ruben et Gad et dimidia tribus Manasse principibus legationis Israel:</VERS>
      <VERS vnumber="22">" Fortissimus Deus Dominus, fortissimus Deus Dominus ipse novit, et Israel simul intelleget: si rebellionis, si praevaricationis animo contra Dominum hoc altare construximus, non salvet nos, sed puniat in praesenti;</VERS>
      <VERS vnumber="23">et si ea mente fecimus, ut recedamus a Domino et holocausta et oblationes et pacificas victimas super eo imponeremus, Dominus ipse quaerat et iudicet;</VERS>
      <VERS vnumber="24">et si non ea magis sollicitudine et cogitatione fecimus hoc dicentes: Cras dicent filii vestri filiis nostris: "Quid vobis et Domino, Deo Israel?</VERS>
      <VERS vnumber="25">Terminum posuit Dominus inter nos et vos, o filii Ruben et filii Gad, Iordanem fluvium, et idcirco partem non habetis in Domino"; et per hanc occasionem avertent filii vestri filios nostros a timore Domini. Putavimus itaque melius</VERS>
      <VERS vnumber="26">et diximus: Exstruamus nobis altare non in holocausta neque ad victimas offerendas,</VERS>
      <VERS vnumber="27">sed in testimonium inter nos et vos et sobolem nostram vestramque progeniem, ut serviamus Domino, et iuris nostri sit offerre holocausta et victimas et pacificas hostias, et nequaquam dicant cras filii vestri filiis nostris: "Non est vobis pars in Domino".</VERS>
      <VERS vnumber="28">Quod si voluerint dicere, respondebunt eis: "Ecce similitudo altaris Domini, quam fecerunt patres nostri non in holocausta neque in sacrificia, sed in testimonium inter nos et vos".</VERS>
      <VERS vnumber="29">Absit a nobis hoc scelus, ut recedamus a Domino et eius vestigia relinquamus, exstructo altari ad holocausta et oblationes et victimas offerendas, praeter altare Domini Dei nostri, quod est ante habitaculum eius ".</VERS>
      <VERS vnumber="30">Quibus auditis, Phinees sacerdos et principes legationis Israel, qui erant cum eo, placati sunt et verba filiorum Ruben et Gad et dimidiae tribus Manasse libentissime susceperunt;</VERS>
      <VERS vnumber="31">dixitque Phinees filius Eleazar sacerdos ad eos: " Nunc scimus quod nobiscum sit Dominus, quoniam alieni estis a praevaricatione hac et liberastis filios Israel de manu Domini ".</VERS>
      <VERS vnumber="32">Reversusque est cum principibus a filiis Ruben et Gad de terra Galaad in terram Chanaan ad filios Israel et rettulit eis.</VERS>
      <VERS vnumber="33">Placuitque sermo cunctis audientibus, et laudaverunt Deum filii Israel; et nequaquam ultra dixerunt, ut ascenderent contra eos in bellum et delerent terram, in qua habitabant filii Ruben et Gad.</VERS>
      <VERS vnumber="34">Vocaveruntque filii Ruben et filii Gad altare, quod exstruxerant, Testem; dixerunt enim: " Testis est inter nos quod Dominus ipse sit Deus.</VERS>
    </CHAPTER>
    <CHAPTER cnumber="23">
      <VERS vnumber="1">Evoluto autem multo tem pore, postquam pacem Do minus dederat Israeli ab omnibus in gyro nationibus et Iosue iam longaevo et persenilis aetatis,</VERS>
      <VERS vnumber="2">vocavit Iosue omnem Israelem maioresque natu et principes ac iudices et praefectos dixitque ad eos: " Ego senui et progressioris aetatis sum,</VERS>
      <VERS vnumber="3">vosque vidistis omnia, quae fecerit Dominus Deus vester cunctis nationibus istis, quomodo pro vobis ipse pugnaverit.</VERS>
      <VERS vnumber="4">Videte, sorte divisi vobis gentes, quae supersunt, in possessionem tribuum vestrarum, sicut omnes, quas delevi, a Iordane usque ad mare Magnum in occidente.</VERS>
      <VERS vnumber="5">Dominus Deus vester disperdet eas et auferet a facie vestra, et possidebitis terram eorum, sicut vobis pollicitus est.</VERS>
      <VERS vnumber="6">Tantum confortamini, ut custodiatis cuncta, quae scripta sunt in volumine legis Moysi, et non declinetis ab eis nec ad dexteram nec ad sinistram;</VERS>
      <VERS vnumber="7">ne conveniatis cum gentibus, quae inter vos residuae sunt, et iuretis in nomine deorum earum et serviatis eis et adoretis illos;</VERS>
      <VERS vnumber="8">sed adhaereatis Domino Deo vestro, quod fecistis usque in diem hanc.</VERS>
      <VERS vnumber="9">Et expulit Dominus in conspectu vestro gentes magnas et robustissimas, et nullus vobis resistere potuit:</VERS>
      <VERS vnumber="10">unus e vobis persequitur hostium mille viros, quia Dominus Deus vester pro vobis ipse pugnat, sicut pollicitus est;</VERS>
      <VERS vnumber="11">hoc tantum diligentissime praecavete, ut diligatis Dominum Deum vestrum.</VERS>
      <VERS vnumber="12">Quod si volueritis gentium harum, quae inter vos residuae sunt, erroribus adhaerere et cum eis miscere conubia atque amicitias copulare,</VERS>
      <VERS vnumber="13">iam nunc scitote quod Dominus Deus vester non eas deleat ante faciem vestram; sed sint vobis in rete, foveam ac laqueum et flagellum ex latere vestro, et spinae in oculis vestris, donec vos disperdat de terra hac optima, quam tradidit vobis.</VERS>
      <VERS vnumber="14">En ego hodie ingredior viam universae terrae; et toto animo cognoscetis quod de omnibus verbis bonis, quae Dominus Deus vester locutus est vobis, non praeterierit ne unum quidem incassum.</VERS>
      <VERS vnumber="15">Sicut ergo implevit opere, quod promisit, et prospera cuncta venerunt, sic adducet super vos quidquid malorum comminatus est, donec vos disperdat de terra hac optima, quam tradidit vobis.</VERS>
      <VERS vnumber="16">Si praeterieritis pactum Domini Dei vestri, quod mandavit vobis, et servieritis diis alienis et adoraveritis eos, consurget in vos furor Domini, et cito peribitis ab hac terra optima, quam tradidit vobis ".</VERS>
    </CHAPTER>
    <CHAPTER cnumber="24">
      <VERS vnumber="1">Congregavitque Iosue omnes tribus Israel in Sichem et vocavit maiores natu ac principes et iudices et praefectos, steteruntque in conspectu Dei;</VERS>
      <VERS vnumber="2">et ad totum populum sic locutus est: " Haec dicit Dominus, Deus Israel: Trans fluvium habitaverunt patres vestri ab initio, Thare pater Abraham et Nachor, servieruntque diis alienis.</VERS>
      <VERS vnumber="3">Tuli ergo patrem vestrum Abraham de Mesopotamiae finibus et adduxi eum per totam terram Chanaan multiplicavique semen eius.</VERS>
      <VERS vnumber="4">Et dedi ei Isaac illique rursum dedi Iacob et Esau; e quibus Esau dedi montem Seir ad possidendum, Iacob vero et filii eius descenderunt in Aegyptum.</VERS>
      <VERS vnumber="5">Misique Moysen et Aaron et percussi Aegyptum signis, quae feci in medio eius, et postea eduxi vos.</VERS>
      <VERS vnumber="6">Eduxique patres vestros de Aegypto, et venistis ad mare. Persecutique sunt Aegyptii patres vestros cum curribus et equitatu usque ad mare Rubrum.</VERS>
      <VERS vnumber="7">Clamaverunt autem ad Dominum, qui posuit tenebras inter vos et Aegyptios et adduxit super eos mare et operuit illos. Viderunt oculi vestri, quae in Aegypto fecerim; et habitastis in solitudine multo tempore.</VERS>
      <VERS vnumber="8">Et introduxi vos ad terram Amorraei, qui habitabat trans Iordanem; cumque pugnarent contra vos, tradidi eos in manus vestras, et occupastis terram eorum atque interfecistis illos.</VERS>
      <VERS vnumber="9">Surrexit autem Balac filius Sephor rex Moab et pugnavit contra Israelem; misitque et vocavit Balaam filium Beor, ut malediceret vobis.</VERS>
      <VERS vnumber="10">Et ego nolui audire eum, sed e contrario benedixit vobis, et liberavi vos de manu eius.</VERS>
      <VERS vnumber="11">Transistisque Iordanem et venistis ad Iericho; pugnaveruntque contra vos viri civitatis illius, Amorraeus et Pherezaeus et Chananaeus et Hetthaeus et Gergesaeus et Hevaeus et Iebusaeus; et tradidi illos in manus vestras.</VERS>
      <VERS vnumber="12">Misique ante vos crabrones, et eiecerunt eos coram vobis - duos reges Amorraeorum - non in gladio nec in arcu tuo.</VERS>
      <VERS vnumber="13">Dedique vobis terram, de qua non laborastis, et urbes, quas non aedificastis, et habitatis in eis, vineas et oliveta, quae non plantastis, et manducatis ex eis.</VERS>
      <VERS vnumber="14">Nunc ergo timete Dominum et servite ei perfecto corde atque verissimo; et auferte deos, quibus servierunt patres vestri in Mesopotamia et in Aegypto, ac servite Domino.</VERS>
      <VERS vnumber="15">Sin autem malum vobis videtur, ut Domino serviatis, eligite vobis hodie, cui servire vultis, utrum diis, quibus servierunt patres vestri in Mesopotamia, an diis Amorraeorum, in quorum terra habitatis. Ego autem et domus mea serviemus Domino ".</VERS>
      <VERS vnumber="16">Responditque populus et ait: " Absit a nobis, ut relinquamus Dominum et serviamus diis alienis.</VERS>
      <VERS vnumber="17">Dominus Deus noster ipse eduxit nos et patres nostros de terra Aegypti, de domo servitutis; fecitque videntibus nobis signa ingentia et custodivit nos in omni via, per quam ambulavimus, et in cunctis populis, per quos transivimus;</VERS>
      <VERS vnumber="18">et eiecit universas gentes, Amorraeum habitatorem terrae, quam nos intravimus. Serviemus igitur etiam nos Domino, quia ipse est Deus noster.</VERS>
      <VERS vnumber="19">Dixitque Iosue ad populum: " Non poteritis servire Domino. Deus enim sanctus et Deus aemulator est nec ignoscet sceleribus vestris atque peccatis.</VERS>
      <VERS vnumber="20">Si dimiseritis Dominum et servieritis diis alienis, convertet se et affliget vos atque subvertet, postquam vobis praestiterit bona ".</VERS>
      <VERS vnumber="21">Dixitque populus ad Iosue: " Nequaquam, sed Domino serviemus ".</VERS>
      <VERS vnumber="22">Et Iosue ad populum: " Testes, inquit, vos estis contra vos quia ipsi elegeritis vobis Dominum, ut serviatis ei ". Responderuntque: " Testes ".</VERS>
      <VERS vnumber="23">" Nunc ergo, ait, auferte deos alienos de medio vestri et inclinate corda vestra ad Dominum, Deum Israel".</VERS>
      <VERS vnumber="24">Dixitque populus ad Iosue: "Domino Deo nostro serviemus; oboedientes erimus praeceptis eius ".</VERS>
      <VERS vnumber="25">Percussit igitur Iosue in die illo foedus populo et proposuit ei praecepta atque iudicia in Sichem.</VERS>
      <VERS vnumber="26">Scripsitque verba haec in volumine legis Dei; et tulit lapidem pergrandem posuitque eum ibi subter quercum, quae erat in sanctuario Domini,</VERS>
      <VERS vnumber="27">et dixit ad omnem populum: " En lapis iste erit adversus vos in testimonium quia audivit omnia verba Domini, quae locutus est inter nos, ne forte postea negare velitis et mentiri Domino Deo vestro ".</VERS>
      <VERS vnumber="28">Dimisitque populum, singulos in possessionem suam.</VERS>
      <VERS vnumber="29">Et post haec mortuus est Iosue filius Nun, servus Domini, centum decem annorum.</VERS>
      <VERS vnumber="30">Sepelieruntque eum in finibus possessionis suae in Thamnathsare, quae sita est in monte Ephraim a septentrionali parte montis Gaas.</VERS>
      <VERS vnumber="31">Servivitque Israel Domino cunctis diebus Iosue et seniorum, qui longo vixerunt tempore post Iosue et qui noverunt omnia opera Domini, quae fecerat Israel.</VERS>
      <VERS vnumber="32">Ossa quoque Ioseph, quae tulerant filii Israel de Aegypto, sepelierunt in Sichem, in parte agri, quem emerat Iacob a filiis Hemmor patris Sichem centum argenteis, et fuit in possessionem filiorum Ioseph.</VERS>
      <VERS vnumber="33">Eleazar quoque filius Aaron mortuus est; et sepelierunt eum in Gabaa Phinees filii eius, quae data est ei in monte Ephraim.</VERS>
    </CHAPTER>
  </BIBLEBOOK>
</XMLBIBLE>
