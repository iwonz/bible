<?xml version="1.0" encoding="UTF-8"?>
<XMLBIBLE language="la">
  <BIBLEBOOK bnumber="26" bname="Ezechiel">
    <CHAPTER cnumber="1">
      <VERS vnumber="1">Et factum est in tricesimo anno, in quarto mense, in quinta men sis, cum essem in medio captivorum iuxta fluvium Chobar, aperti sunt caeli, et vidi visiones Dei.</VERS>
      <VERS vnumber="2">In quinta mensis, ipse est annus quintus transmigrationis regis Ioachin,</VERS>
      <VERS vnumber="3">factum est verbum Domini ad Ezechielem filium Buzi, sacerdotem, in terra Chaldaeorum secus flumen Chobar, et facta est super eum ibi manus Domini.</VERS>
      <VERS vnumber="4">Et vidi: et ecce ventus turbinis veniebat ab aquilone et nubes magna et ignis conglobatus, et splendor in circuitu eius, et de medio eius quasi species electri, id est de medio ignis;</VERS>
      <VERS vnumber="5">et ex medio eius similitudo quattuor animalium, et hic aspectus eorum: similitudo hominis erat eis.</VERS>
      <VERS vnumber="6">Quattuor facies uni et quattuor pennae uni;</VERS>
      <VERS vnumber="7">pedes eorum pedes recti, et planta pedis eorum quasi planta pedis vituli, et scintillabant quasi aspectus aeris candentis.</VERS>
      <VERS vnumber="8">Et manus hominis erant sub pennis eorum in quattuor partibus. Facies autem et pennae illorum quattuor:</VERS>
      <VERS vnumber="9">iunctae erant pennae eorum altera ad alteram; non revertebantur, cum incederent, sed unumquodque ante faciem suam gradiebatur.</VERS>
      <VERS vnumber="10">Similitudo autem vultus eorum: facies hominis et facies leonis a dextris ipsorum quattuor, facies autem bovis a sinistris ipsorum quattuor et facies aquilae ipsorum quattuor.</VERS>
      <VERS vnumber="11">Et pennae eorum extentae desuper; duae pennae singulorum iungebantur, et duae tegebant corpora eorum.</VERS>
      <VERS vnumber="12">Et unumquodque coram facie sua ambulabat: ubi erat impetus spiritus, illuc gradiebantur nec revertebantur, cum ambularent.</VERS>
      <VERS vnumber="13">Et in medio animalium, aspectus quasi carbonum ignis ardentium, quasi aspectus lampadarum discurrentium in medio animalium; et splendor erat ignis, et de igne fulgur egrediens.</VERS>
      <VERS vnumber="14">Et animalia ibant et revertebantur in similitudinem fulguris coruscantis.</VERS>
      <VERS vnumber="15">Cumque aspicerem animalia, apparuit rota una super terram iuxta singula animalia.</VERS>
      <VERS vnumber="16">Et aspectus rotarum et opus earum quasi species chrysolithi, et una similitudo ipsarum quattuor; et aspectus earum et opera, quasi sit rota in medio rotae.</VERS>
      <VERS vnumber="17">Per quattuor partes earum euntes ibant et non revertebantur, cum ambularent.</VERS>
      <VERS vnumber="18">Canthis autem earum erat altitudo et horribilis aspectus; et canthi earum erant oculis pleni in circuitu ipsarum quattuor.</VERS>
      <VERS vnumber="19">Cumque ambularent animalia, ambulabant pariter et rotae iuxta ea; et cum elevarentur animalia de terra, elevabantur simul et rotae.</VERS>
      <VERS vnumber="20">Quocumque impellebat spiritus ut irent, ibant, et rotae pariter levabantur sequentes eum; spiritus enim animalium erat in rotis.</VERS>
      <VERS vnumber="21">Cum euntibus ibant et cum stantibus stabant; et cum elevatis a terra pariter elevabantur, et rotae sequentes ea, quia spiritus animalium erat in rotis.</VERS>
      <VERS vnumber="22">Et similitudo super capita animalium firmamenti quasi aspectus crystalli horribilis et extenti super capita eorum desuper.</VERS>
      <VERS vnumber="23">Sub firmamento autem pennae eorum rectae altera ad alteram; unumquodque duabus alis velabat corpus suum.</VERS>
      <VERS vnumber="24">Et audiebam sonum alarum quasi sonum aquarum multarum, quasi sonum Omnipotentis: cum ambularent, erat strepitus vehemens ut sonus castrorum; cumque starent, demittebantur pennae eorum.</VERS>
      <VERS vnumber="25">Nam cum fieret vox supra firmamentum, quod erat super caput eorum, stabant et submittebant alas suas.</VERS>
      <VERS vnumber="26">Et super firmamentum, quod erat imminens capiti eorum, quasi aspectus lapidis sapphiri similitudo throni; et super similitudinem throni similitudo quasi aspectus hominis desuper.</VERS>
      <VERS vnumber="27">Et vidi quasi speciem electri, velut aspectum ignis per circuitum ab aspectu lumborum eius et desuper; et ab aspectu lumborum eius usque deorsum vidi quasi speciem ignis splendentis in circuitu.</VERS>
      <VERS vnumber="28">Velut aspectus arcus, cum fuerit in nube in die pluviae: sic erat aspectus splendoris per gyrum. Haec visio similitudinis gloriae Domini. Et vidi et cecidi in faciem meam et audivi vocem loquentis.</VERS>
    </CHAPTER>
    <CHAPTER cnumber="2">
      <VERS vnumber="1">Et dixit ad me: " Fili hominis, sta super pedes tuos, et loquar tecum ".</VERS>
      <VERS vnumber="2">Et ingressus est in me spiritus, postquam locutus est mihi et statuit me supra pedes meos, et audivi loquentem ad me</VERS>
      <VERS vnumber="3">et dicentem: " Fili hominis, mitto ego te ad filios Israel, ad gentes apostatrices, quae recesserunt a me; ipsi et patres eorum praevaricati sunt in me usque ad diem hanc.</VERS>
      <VERS vnumber="4">Et filii dura facie et obstinato corde sunt, ad quos ego mitto te; et dices ad eos: Haec dicit Dominus Deus.</VERS>
      <VERS vnumber="5">Ipsi sive audiant, sive contemnant - quoniam domus exasperans est - sciant tamen quia propheta fuerit in medio eorum.</VERS>
      <VERS vnumber="6">Tu ergo, fili hominis, ne timeas eos neque sermones eorum metuas, etsi cardui et spinae te circumdant, et cum scorpionibus habitas. Verba eorum ne timeas et vultus eorum ne formides, quia domus exasperans est.</VERS>
      <VERS vnumber="7">Loqueris ergo verba mea ad eos, sive audiant, sive contemnant, quoniam exasperantes sunt.</VERS>
      <VERS vnumber="8">Tu autem, fili hominis, audi, quaecumque loquor ad te, et noli esse exasperans, sicut domus exasperatrix est; aperi os tuum et comede, quaecumque ego do tibi ".</VERS>
      <VERS vnumber="9">Et vidi: et ecce manus missa ad me, in qua erat involutus liber; et expandit illum coram me, qui erat scriptus intus et foris, et scriptae erant in eo lamentationes et gemitus et vae.</VERS>
    </CHAPTER>
    <CHAPTER cnumber="3">
      <VERS vnumber="1">Et dixit ad me: " Fili hominis, quodcumque inveneris, comede; comede volumen istud et vadens loquere ad filios Israel ".</VERS>
      <VERS vnumber="2">Et aperui os meum, et cibavit me volumine illo</VERS>
      <VERS vnumber="3">et dixit ad me: " Fili hominis, venter tuus comedet, et viscera tua complebuntur volumine isto, quod ego do tibi ". Et comedi illud, et factum est in ore meo sicut mel dulce.</VERS>
      <VERS vnumber="4">Et dixit ad me: " Fili hominis, vade ad domum Israel et loqueris verba mea ad eos.</VERS>
      <VERS vnumber="5">Non enim ad populum profundi sermonis et ignotae linguae tu mitteris, ad domum Israel;</VERS>
      <VERS vnumber="6">neque ad populos multos profundi sermonis et ignotae linguae, quorum non possis audire sermones; et si ad illos mittereris, ipsi audirent te.</VERS>
      <VERS vnumber="7">Domus autem Israel nolunt audire te, quia nolunt audire me; omnis quippe domus Israel dura fronte est et obstinato corde.</VERS>
      <VERS vnumber="8">Ecce dedi faciem tuam valentiorem faciebus eorum et frontem tuam duriorem frontibus eorum;</VERS>
      <VERS vnumber="9">ut adamantem et duriorem silice dedi faciem tuam: ne timeas eos neque metuas a facie eorum, quia domus exasperans est ".</VERS>
      <VERS vnumber="10">Et dixit ad me: " Fili hominis, omnes sermones meos, quos loquor ad te, assume in corde tuo et auribus tuis audi.</VERS>
      <VERS vnumber="11">Et vade, ingredere ad transmigrationem, ad filios populi tui, et loqueris ad eos et dices eis: Haec dicit Dominus Deus; sive audiant, sive contemnant ".</VERS>
      <VERS vnumber="12">Et assumpsit me spiritus, et audivi post me vocem commotionis magnae, cum elevaretur gloria Domini de loco suo;</VERS>
      <VERS vnumber="13">et vocem alarum animalium percutientium alteram ad alteram et vocem rotarum sequentium animalia et vocem commotionis magnae.</VERS>
      <VERS vnumber="14">Spiritus quoque levavit me et assumpsit me; et abii amarus in indignatione spiritus mei: manus enim Domini erat super me gravis.</VERS>
      <VERS vnumber="15">Et veni ad transmigrationem, ad Telabib, ad eos, qui habitabant iuxta flumen Chobar; et sedi, ubi illi sedebant, et mansi ibi septem diebus obstupefactus in medio eorum.</VERS>
      <VERS vnumber="16">Cum autem pertransissent septem dies, factum est verbum Domini ad me dicens:</VERS>
      <VERS vnumber="17">" Fili hominis, speculatorem dedi te domui Israel; et audies de ore meo verbum et commonebis eos ex me.</VERS>
      <VERS vnumber="18">Si, dicente me ad impium: Morte morieris, non commonueris eum neque locutus fueris ei, ut avertatur a via sua impia et vivat, ipse impius in iniquitate sua morietur, sanguinem autem eius de manu tua requiram.</VERS>
      <VERS vnumber="19">Si autem tu commonueris impium, et ille non fuerit conversus ab impietate sua et a via sua impia, ipse quidem in iniquitate sua morietur, tu autem animam tuam liberasti.</VERS>
      <VERS vnumber="20">Sed et si conversus iustus a iustitia sua, fecerit iniquitatem, ponam offendiculum coram eo; ipse morietur, quia non commonuisti eum: in peccato suo morietur, et non erunt in memoria iustitiae eius, quas fecit; sanguinem vero eius de manu tua requiram.</VERS>
      <VERS vnumber="21">Si autem tu commonueris iustum, ut non peccet iustus, et ille non peccaverit, vivens vivet, quia commonuisti eum et tu animam tuam liberasti.</VERS>
      <VERS vnumber="22">Et facta est super me manus Domini, et dixit ad me: " Surgens egredere in campum, et ibi loquar tecum ".</VERS>
      <VERS vnumber="23">Et surgens egressus sum in campum, et ecce ibi gloria Domini stabat quasi gloria, quam vidi iuxta fluvium Chobar, et cecidi in faciem meam.</VERS>
      <VERS vnumber="24">Et ingressus est in me spiritus et statuit me super pedes meos et locutus est mihi et dixit ad me: " Ingredere et includere in medio domus tuae.</VERS>
      <VERS vnumber="25">Et tu, fili hominis, ecce data sunt super te vincula, et ligabunt te in eis, et non egredieris in medio eorum;</VERS>
      <VERS vnumber="26">et linguam tuam adhaerere faciam palato tuo, et eris mutus nec quasi vir obiurgans, quia domus exasperans est.</VERS>
      <VERS vnumber="27">Cum autem locutus fuero tibi, aperiam os tuum, et dices ad eos: Haec dicit Dominus Deus. Qui audit, audiat; et, qui contemnit, contemnat, quia domus exasperans est ".</VERS>
    </CHAPTER>
    <CHAPTER cnumber="4">
      <VERS vnumber="1">" Et tu, fili hominis, sume tibi laterem et pones eum coram te et describes in eo civitatem Ierusalem.</VERS>
      <VERS vnumber="2">Et ordinabis adversus eam obsidionem et aedificabis munitiones et comportabis aggerem et dabis contra eam castra et pones arietes in gyro.</VERS>
      <VERS vnumber="3">Et tu sume tibi sartaginem ferream et pones eam in murum ferreum inter te et inter civitatem; et obfirmabis faciem tuam ad eam, et erit in obsidionem, et circumdabis eam: signum est domui Israel.</VERS>
      <VERS vnumber="4">Et tu recumbes super latus tuum sinistrum et pones iniquitates domus Israel super eo; numero dierum, quibus recumbes super illud, assumes iniquitatem eorum.</VERS>
      <VERS vnumber="5">Ego autem dedi tibi annos iniquitatis eorum numero dierum trecentos et nonaginta dies, et portabis iniquitatem domus Israel.</VERS>
      <VERS vnumber="6">Et cum compleveris haec, recumbes super latus tuum dextrum secundo et assumes iniquitatem domus Iudae quadraginta diebus; diem pro anno, diem, inquam, pro anno dedi tibi.</VERS>
      <VERS vnumber="7">Et ad obsidionem Ierusalem convertes faciem tuam, et brachium tuum erit exsertum, et prophetabis adversus eam.</VERS>
      <VERS vnumber="8">Ecce circumdedi te vinculis, et non te convertes a latere tuo in latus aliud, donec compleas dies obsidionis tuae.</VERS>
      <VERS vnumber="9">Et tu sume tibi frumentum et hordeum et fabam et lentem et milium et far et mittes ea in vas unum et facies tibi panes numero dierum, quibus recumbes super latus tuum: trecentis et nonaginta diebus comedes illud.</VERS>
      <VERS vnumber="10">Cibus autem tuus, quo vesceris, erit in pondere viginti stateres in die; a tempore usque ad tempus comedes illud.</VERS>
      <VERS vnumber="11">Et aquam in mensura bibes, sextam partem hin; a tempore usque ad tempus bibes illud.</VERS>
      <VERS vnumber="12">Et quasi subcinericium hordeaceum comedes illud; et stercore, quod egreditur de homine, coques illud in oculis eorum".</VERS>
      <VERS vnumber="13">Et dixit Dominus: " Sic comedent filii Israel panem suum pollutum inter gentes, ad quas eiciam eos ".</VERS>
      <VERS vnumber="14">Et dixi: " Heu, Domine Deus, ecce anima mea non est polluta, et morticinum et laceratum a bestiis non comedi ab infantia mea usque nunc, et non est ingressa in os meum caro immunda ".</VERS>
      <VERS vnumber="15">Et dixit ad me: " Ecce dedi tibi fimum boum pro stercoribus humanis, et facies panem tuum in eo ".</VERS>
      <VERS vnumber="16">Et dixit ad me: " Fili hominis, ecce ego conteram baculum panis in Ierusalem, et comedent panem in pondere et in sollicitudine et aquam in mensura et in desolatione bibent,</VERS>
      <VERS vnumber="17">ut, deficientibus pane et aqua, desoletur unusquisque cum fratre suo, et contabescant in iniquitatibus suis.</VERS>
    </CHAPTER>
    <CHAPTER cnumber="5">
      <VERS vnumber="1">Et tu, fili hominis, sume tibi gladium acutum radentem pilos et assumes eum et duces per caput tuum et per barbam tuam et assumes tibi stateram ponderis et divides eos.</VERS>
      <VERS vnumber="2">Tertiam partem igne combures in medio civitatis, post completionem dierum obsidionis; et assumens tertiam partem, concides gladio in circuitu eius; tertiam vero aliam disperges in ventum, et gladium nudabo post eos.</VERS>
      <VERS vnumber="3">Et sumes inde parvum numerum et ligabis eos in summitate pallii tui;</VERS>
      <VERS vnumber="4">et ex eis rursum tolles et proicies eos in medio ignis et combures eos igne; ex eo egredietur ignis. Et dices ad omnem domum Israel:</VERS>
      <VERS vnumber="5">Haec dicit Dominus Deus: Ista est Ierusalem! In medio gentium posui eam et in circuitu eius terras.</VERS>
      <VERS vnumber="6">Et contempsit iudicia mea, ut plus esset impia quam gentes, et praecepta mea ultra quam terrae, quae in circuitu eius sunt: iudicia enim mea proiecerunt et in praeceptis meis non ambulaverunt.</VERS>
      <VERS vnumber="7">Idcirco haec dicit Dominus Deus: Quia tumultuati estis magis quam gentes, quae in circuitu vestro sunt, et in praeceptis meis non ambulastis et iudicia mea non fecistis et iuxta iudicia gentium, quae in circuitu vestro sunt, non estis operati,</VERS>
      <VERS vnumber="8">ideo haec dicit Dominus Deus: Ecce ego ad te et ipse ego faciam in medio tui iudicia in oculis gentium</VERS>
      <VERS vnumber="9">et faciam in te, quae non feci et quibus similia ultra non faciam, propter omnes abominationes tuas.</VERS>
      <VERS vnumber="10">Ideo patres comedent filios in medio tui, et filii comedent patres suos, et faciam in te iudicia et ventilabo universas reliquias tuas in omnem ventum.</VERS>
      <VERS vnumber="11">Idcirco vivo ego, dicit Dominus Deus, vere pro eo quod sanctum meum violasti in omnibus offensionibus tuis et in omnibus abominationibus tuis, ego quoque radam, et non parcet oculus meus, et non miserebor.</VERS>
      <VERS vnumber="12">Tertia tui pars peste morietur et fame consumetur in medio tui, et tertia tui pars in gladio cadet in circuitu tuo, tertiam vero partem tuam in omnem ventum dispergam et gladium evaginabo post eos.</VERS>
      <VERS vnumber="13">Et complebo furorem meum et requiescere faciam indignationem meam in eis et consolabor; et scient quia ego Dominus locutus sum in zelo meo, cum implevero indignationem meam in eis.</VERS>
      <VERS vnumber="14">Et dabo te in desertum et in opprobrium in gentibus, quae in circuitu tuo sunt, in conspectu omnis praetereuntis;</VERS>
      <VERS vnumber="15">et eris opprobrium et blasphemia, exemplum et stupor in gentibus, quae in circuitu tuo sunt, cum fecero in te iudicia in furore et in indignatione et in castigationibus irae.</VERS>
      <VERS vnumber="16">Ego Dominus locutus sum. Quando misero sagittas famis pessimas in vos, quae erunt mortiferae, et quas mittam, ut destruam vos, et famem congregabo super vos et conteram vobis baculum panis;</VERS>
      <VERS vnumber="17">et immittam in vos famem et bestias pessimas, et absque liberis facient te, et pestilentia et sanguis transibunt per te, et gladium inducam super te. Ego Dominus locutus sum ".</VERS>
    </CHAPTER>
    <CHAPTER cnumber="6">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, pone faciem tuam ad montes Israel et prophetabis ad eos</VERS>
      <VERS vnumber="3">et dices: Montes Israel, audite verbum Domini Dei. Haec dicit Dominus Deus montibus et collibus, voraginibus et vallibus: Ecce ego inducam super vos gladium et destruam excelsa vestra;</VERS>
      <VERS vnumber="4">et demoliar aras vestras, et confringentur delubra vestra, et deiciam interfectos vestros ante idola vestra.</VERS>
      <VERS vnumber="5">Et dabo cadavera filiorum Israel ante faciem simulacrorum vestrorum et dispergam ossa vestra circum aras vestras;</VERS>
      <VERS vnumber="6">in omnibus habitationibus vestris urbes desertae erunt, et excelsa demolientur, ut dissipentur et intereant arae vestrae, et confringantur et cessent idola vestra, et conterantur delubra vestra, et deleantur opera vestra.</VERS>
      <VERS vnumber="7">Et cadet interfectus in medio vestri, et scietis quia ego Dominus.</VERS>
      <VERS vnumber="8">Et relinquam in vobis eos, qui fugerint gladium in gentibus, cum dispersero vos in terris;</VERS>
      <VERS vnumber="9">et recordabuntur mei liberati vestri in gentibus, ad quas captivi ducti sunt, quia contrivi cor eorum fornicans et recedens a me, et oculos eorum fornicantes post idola sua; et displicebunt sibimet super malis, quae fecerunt in universis abominationibus suis,</VERS>
      <VERS vnumber="10">et scient quia ego Dominus non frustra locutus sum, ut facerem eis malum hoc.</VERS>
      <VERS vnumber="11">Haec dicit Dominus Deus: Plaude manu tua et percute pede tuo et dic: Heu ad omnes abominationes malas domus Israel, quia gladio, fame et peste ruituri sunt!</VERS>
      <VERS vnumber="12">Qui longe est, peste morietur; qui autem prope, gladio corruet; et, qui relictus fuerit et obsessus, fame morietur, et complebo indignationem meam in eis.</VERS>
      <VERS vnumber="13">Et scietis quia ego Dominus, cum fuerint interfecti eorum in medio idolorum suorum, in circuitu ararum suarum, in omni colle excelso, in cunctis summitatibus montium et subtus omne lignum nemorosum et subtus universam quercum frondosam, locum ubi obtulerunt tura redolentia universis idolis suis.</VERS>
      <VERS vnumber="14">Et extendam manum meam super eos et faciam terram desolatam et destitutam a deserto usque Rebla in omnibus habitationibus eorum, et scient quia ego Dominus ".</VERS>
    </CHAPTER>
    <CHAPTER cnumber="7">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Et tu, fili hominis, loquere. Haec dicit Dominus Deus terrae Israel: Finis venit, finis super quattuor plagas terrae;</VERS>
      <VERS vnumber="3">nunc finis super te, et immittam furorem meum in te et iudicabo te iuxta vias tuas et ponam super te omnes abominationes tuas.</VERS>
      <VERS vnumber="4">Et non parcet oculus meus super te, et non miserebor, sed vias tuas ponam super te, et abominationes tuae in medio tui erunt, et scietis quia ego Dominus.</VERS>
      <VERS vnumber="5">Haec dicit Dominus Deus: Afflictio super afflictionem ecce venit.</VERS>
      <VERS vnumber="6">Finis venit, venit finis; evigilavit adversum te, ecce venit.</VERS>
      <VERS vnumber="7">Venit contractio super te, qui habitas in terra; venit tempus, prope est dies turbationis et non iubilationis in montibus.</VERS>
      <VERS vnumber="8">Nunc de propinquo effundam iram meam super te et complebo furorem meum in te et iudicabo te iuxta vias tuas et imponam tibi omnia scelera tua;</VERS>
      <VERS vnumber="9">et non parcet oculus meus, nec miserebor, sed vias tuas imponam tibi, et abominationes tuae in medio tui erunt, et scietis quia ego sum Dominus percutiens.</VERS>
      <VERS vnumber="10">Ecce dies, ecce venit; egressa est contractio, floruit iniustitia, germinavit superbia;</VERS>
      <VERS vnumber="11">violentia surrexit, ut esset virga impietatis: non ex eis et non ex pompa eorum neque ex sonitu eorum; et non erit requies in eis.</VERS>
      <VERS vnumber="12">Venit tempus, appropinquavit dies: qui emit, non laetetur; et, qui vendit, non lugeat, quia ira super omnem pompam eius.</VERS>
      <VERS vnumber="13">Quia, qui vendit, ad id quod vendidit non revertetur, cum adhuc sit in viventibus vita eorum. Visio enim ad omnem pompam eius non regredietur, et unusquisque in iniquitate sua vitam suam non confortabit.</VERS>
      <VERS vnumber="14">Canite tuba, praeparentur omnia, sed non est qui vadat ad proelium; ira enim mea super universam pompam eius.</VERS>
      <VERS vnumber="15">Gladius foris, pestis et fames intrinsecus. Qui in agro est, gladio morietur; et, qui in civitate, fame et pestilentia devorabuntur.</VERS>
      <VERS vnumber="16">Et salvabuntur, qui fugerint ex eis, et erunt in montibus quasi columbae convallium omnes gementes, unusquisque in iniquitate sua.</VERS>
      <VERS vnumber="17">Omnes manus dissolventur, et omnia genua fluent aquis.</VERS>
      <VERS vnumber="18">Et accingent se ciliciis, et operiet eos formido; et in omni facie confusio, et in universis capitibus eorum calvitium.</VERS>
      <VERS vnumber="19">Argentum suum foras proicient, et aurum eorum in immunditiam erit; argentum eorum et aurum eorum non valebit liberare eos in die furoris Domini; animam suam non saturabunt, et ventres eorum non implebuntur, quia scandalum iniquitatis eorum factum est,</VERS>
      <VERS vnumber="20">et ornamentum monilium suorum in superbiam posuerunt et imagines abominationum suarum et simulacrorum fecerunt ex eo; propter hoc dedi eis illud in immunditiam.</VERS>
      <VERS vnumber="21">Et dabo illud in manus alienorum ad diripiendum et impiis terrae in praedam, et contaminabunt illud.</VERS>
      <VERS vnumber="22">Et avertam faciem meam ab eis, et violabunt thesaurum meum absconditum; et introibunt in illud praedones et contaminabunt illud</VERS>
      <VERS vnumber="23">et facient ex illo catenas; quoniam terra plena est iudicio sanguinum, et civitas plena iniquitate.</VERS>
      <VERS vnumber="24">Et adducam pessimos de gentibus, et possidebunt domos eorum; et quiescere faciam superbiam potentium, et possidebunt sanctuaria eorum.</VERS>
      <VERS vnumber="25">Angustia superveniente, requirent pacem, et non erit.</VERS>
      <VERS vnumber="26">Calamitas super calamitatem veniet, et auditus super auditum; et quaerent visionem de propheta, et lex peribit a sacerdote, et consilium a senioribus.</VERS>
      <VERS vnumber="27">Rex lugebit, et princeps induetur horrore, et manus populi terrae conturbabuntur. Secundum viam eorum faciam eis et secundum iudicia eorum iudicabo eos, et scient quia ego Dominus ".</VERS>
    </CHAPTER>
    <CHAPTER cnumber="8">
      <VERS vnumber="1">Et factum est in anno sexto, in sexto mense, in quinta mensis, ego sedebam in domo mea, et senes Iudae sedebant coram me, et cecidit super me ibi manus Domini Dei,</VERS>
      <VERS vnumber="2">et vidi: et ecce similitudo quasi aspectus viri, ab aspectu lumborum eius et deorsum ignis, et a lumbis eius et sursum quasi aspectus splendoris ut visio electri.</VERS>
      <VERS vnumber="3">Emisit similitudinem manus et apprehendit me in cincinno capitis mei; et elevavit me spiritus inter terram et caelum et adduxit in Ierusalem, in visionibus Dei, iuxta ostium interius, quod respiciebat aquilonem, ubi erat statutum idolum zeli ad provocandam aemulationem.</VERS>
      <VERS vnumber="4">Et ecce ibi gloria Dei Israel secundum visionem, quam videram in campo;</VERS>
      <VERS vnumber="5">et dixit ad me: " Fili hominis, leva oculos tuos ad viam aquilonis ". Et levavi oculos meos ad viam aquilonis, et ecce ab aquilone portae altaris hoc idolum zeli in introitu.</VERS>
      <VERS vnumber="6">Et dixit ad me: " Fili hominis, putasne vides tu, quid isti faciunt, abominationes magnas, quas domus Israel facit hic, ut procul recedam a sanctuario meo? Et adhuc conversus videbis abominationes maiores ".</VERS>
      <VERS vnumber="7">Et duxit me ad ostium atrii, et vidi: et ecce foramen unum in pariete.</VERS>
      <VERS vnumber="8">Et dixit ad me: "Fili hominis, fode parietem"; et cum perfodissem parietem, apparuit ostium unum.</VERS>
      <VERS vnumber="9">Et dixit ad me: " Ingredere et vide abominationes pessimas, quas isti faciunt hic ".</VERS>
      <VERS vnumber="10">Et ingressus vidi: et ecce omnis similitudo reptilium et animalium abominatio et universa idola domus Israel depicta erant in pariete in circuitu per totum;</VERS>
      <VERS vnumber="11">et septuaginta viri de senioribus domus Israel, et Iezonias filius Saphan stabat in medio eorum stantium ante picturas, et unusquisque habebat turibulum in manu sua, et vapor nebulae de ture consurgebat.</VERS>
      <VERS vnumber="12">Et dixit ad me: " Certe vides, fili hominis, quae seniores domus Israel faciunt in tenebris, unusquisque in cubiculo simulacri sui; dicunt enim: Non videt Dominus nos, dereliquit Dominus terram"".</VERS>
      <VERS vnumber="13">Et dixit ad me: " Adhuc videbis abominationes maiores, quas isti faciunt ".</VERS>
      <VERS vnumber="14">Et duxit me ad ostium portae domus Domini, quod respiciebat ad aquilonem, et ecce ibi mulieres sedebant plangentes Thammuz.</VERS>
      <VERS vnumber="15">Et dixit ad me: "Certe vidisti, fili hominis; adhuc videbis abominationes maiores his ".</VERS>
      <VERS vnumber="16">Et introduxit me in atrium domus Domini interius, et ecce in ostio templi Domini, inter vestibulum et altare, quasi viginti quinque viri dorsa habentes contra templum Domini et facies ad orientem, et adorabant ad ortum solis.</VERS>
      <VERS vnumber="17">Et dixit ad me: " Certe vidisti, fili hominis; numquid parum est hoc domui Iudae, ut facerent abominationes istas, quas fecerunt hic, quia replentes terram iniquitate iterum irritaverunt me et ecce applicant ramum ad nares suas.</VERS>
      <VERS vnumber="18">Ergo et ego faciam in furore: non parcet oculus meus, nec miserebor et, cum clamaverint ad aures meas voce magna, non exaudiam eos ".</VERS>
    </CHAPTER>
    <CHAPTER cnumber="9">
      <VERS vnumber="1">Et clamavit in auribus meis voce magna dicens: " Appro pinquaverunt visitationes urbis, et unusquisque vas interfectionis habet in manu sua ".</VERS>
      <VERS vnumber="2">Et ecce sex viri veniebant de via portae superioris, quae respicit ad aquilonem, et uniuscuiusque vas interitus in manu eius; vir quoque unus in medio eorum vestitus lineis, et atramentarium scriptoris ad renes eius; et ingressi sunt et steterunt iuxta altare aereum.</VERS>
      <VERS vnumber="3">Et gloria Dei Israel elevata est de cherub, super quem erat, ad limen domus; et vocavit virum, qui indutus erat lineis et atramentarium scriptoris habebat in lumbis suis.</VERS>
      <VERS vnumber="4">Et dixit Dominus ad eum: " Transi per mediam civitatem in medio Ierusalem et signa thau super frontes virorum gementium et dolentium super cunctis abominationibus, quae fiunt in medio eius ".</VERS>
      <VERS vnumber="5">Et illis dixit, audiente me: " Transite per civitatem sequentes eum et percutite; non parcat oculus vester, neque misereamini:</VERS>
      <VERS vnumber="6">senem, adulescentulum et virginem et parvulum et mulieres interficite usque ad internecionem; omnem autem, super quem videritis thau, ne occidatis, et a sanctuario meo incipite ". Coeperunt ergo a viris senioribus, qui erant ante faciem domus.</VERS>
      <VERS vnumber="7">Et dixit ad eos: "Contaminate domum et implete atria interfectis. Egredimini ". Et egressi sunt et percutiebant eos, qui erant in civitate.</VERS>
      <VERS vnumber="8">Et caede completa, remansi ego ruique super faciem meam et clamans aio: Heu, Domine Deus! Ergone disperdes omnes reliquias Israel, effundens furorem tuum super Ierusalem? ".</VERS>
      <VERS vnumber="9">Et dixit ad me: " Iniquitas domus Israel et Iudae magna est nimis valde; et repleta est terra sanguinibus, et civitas repleta est iniustitia. Dixerunt enim: "Dereliquit Dominus terram, et Dominus non videt";</VERS>
      <VERS vnumber="10">igitur et meus non parcet oculus, neque miserebor: viam eorum super caput eorum reddam ".</VERS>
      <VERS vnumber="11">Et ecce vir, qui indutus erat lineis, qui habebat atramentarium in lumbis suis, respondit verbum dicens: " Feci, sicut praecepisti mihi ".</VERS>
    </CHAPTER>
    <CHAPTER cnumber="10">
      <VERS vnumber="1">Et vidi: et ecce super fir mamentum, quod erat super caput cherubim, quasi lapis sapphirus, quasi species similitudinis solii apparuit super ea.</VERS>
      <VERS vnumber="2">Et dixit ad virum, qui indutus erat lineis, et ait: " Ingredere in medio rotarum, quae sunt subtus cherub, et imple manus tuas prunis ignis, quae sunt inter cherubim, et effunde super civitatem ". Ingressusque est in conspectu meo.</VERS>
      <VERS vnumber="3">Cherubim autem stabant a dextris domus, cum ingrederetur vir, et nubes implevit atrium interius.</VERS>
      <VERS vnumber="4">Et elevata est gloria Domini desuper cherub ad limen domus, et repleta est domus nube, et atrium repletum est splendore gloriae Domini.</VERS>
      <VERS vnumber="5">Et sonitus alarum cherubim audiebatur usque ad atrium exterius, quasi vox Dei omnipotentis loquentis.</VERS>
      <VERS vnumber="6">Cumque praecepisset viro, qui indutus erat lineis, dicens: " Sume ignem de medio rotarum, de medio cherubim ", ingressus ille stetit iuxta rotam;</VERS>
      <VERS vnumber="7">et extendit cherub manum de medio cherubim ad ignem, qui erat inter cherubim, et sumpsit et dedit in manus eius, qui indutus erat lineis; qui accipiens egressus est.</VERS>
      <VERS vnumber="8">Et apparuit in cherubim similitudo manus hominis subtus pennas eorum,</VERS>
      <VERS vnumber="9">et vidi: et ecce quattuor rotae iuxta cherubim; rota una iuxta cherub unum, et rota alia iuxta cherub unum, species autem rotarum erat quasi species lapidis chrysolithi,</VERS>
      <VERS vnumber="10">et aspectus earum similitudo una illis quattuor, quasi sit rota in medio rotae.</VERS>
      <VERS vnumber="11">Cumque ambularent in quattuor partes, gradiebantur et non convertebantur ambulantes, sed ad locum, ad quem ire declinabat quae prima erat, sequebantur et ceterae nec convertebantur, cum ambularent.</VERS>
      <VERS vnumber="12">Et omne corpus eorum et terga et manus et pennae et rotae plena erant oculis in circuitu illis quattuor;</VERS>
      <VERS vnumber="13">et rotae istae vocatae sunt Volubiles, audiente me.</VERS>
      <VERS vnumber="14">Quattuor autem facies habebat unumquodque: facies prima facies cherub, et facies secunda facies hominis, et tertia facies leonis, et quarta facies aquilae.</VERS>
      <VERS vnumber="15">Et elevati sunt cherubim: ipsum est animal, quod videram iuxta fluvium Chobar.</VERS>
      <VERS vnumber="16">Cumque ambularent, cherubim ibant pariter, et rotae iuxta ea; et cum elevarent cherubim alas suas, ut exaltarentur de terra, non convertebantur rotae, sed et ipsae iuxta erant.</VERS>
      <VERS vnumber="17">Stantibus illis, stabant et cum elevatis elevabantur; spiritus enim animalium erat in eis.</VERS>
      <VERS vnumber="18">Et egressa est gloria Domini a limine templi et stetit super cherubim;</VERS>
      <VERS vnumber="19">et elevantes cherubim alas suas exaltata sunt a terra coram me, et, illis egredientibus, rotae quoque subsecutae sunt; et stetit in introitu portae domus Domini orientalis, et gloria Dei Israel erat super eos.</VERS>
      <VERS vnumber="20">Ipsum est animal, quod vidi subter Deum Israel iuxta fluvium Chobar, et intellexi quia cherubim essent.</VERS>
      <VERS vnumber="21">Quattuor per quattuor vultus unicuique, et quattuor alae unicuique, et similitudo manus hominis sub alis eorum;</VERS>
      <VERS vnumber="22">et similitudo vultuum eorum, ipsi vultus quorum aspectum videram iuxta fluvium Chobar. Et singuli ante faciem suam gradiebantur.</VERS>
    </CHAPTER>
    <CHAPTER cnumber="11">
      <VERS vnumber="1">Et elevavit me spiritus et duxit me ad portam domus Domini orientalem, quae respicit solis ortum; et ecce in introitu portae viginti quinque viri, et vidi in medio eorum Iezoniam filium Azur et Pheltiam filium Banaiae, principes populi.</VERS>
      <VERS vnumber="2">Dixitque ad me: " Fili hominis, hi sunt viri, qui cogitant iniquitatem et tractant consilium pessimum in urbe ista</VERS>
      <VERS vnumber="3">dicentes: "Nonne dudum aedificatae sunt domus? Haec est lebes, nos autem carnes".</VERS>
      <VERS vnumber="4">Idcirco vaticinare de eis; vaticinare, fili hominis ".</VERS>
      <VERS vnumber="5">Et irruit in me spiritus Domini et dixit ad me: " Loquere. Haec dicit Dominus: Sic locuti estis, domus Israel, et cogitationes cordis vestri ego novi.</VERS>
      <VERS vnumber="6">Plurimos occidistis in urbe hac et implestis vias eius interfectis.</VERS>
      <VERS vnumber="7">Propterea haec dicit Dominus Deus: Interfecti vestri, quos posuistis in medio eius, hi sunt carnes, et haec est lebes, et educam vos de medio eius.</VERS>
      <VERS vnumber="8">Gladium metuitis, et gladium inducam super vos, ait Dominus Deus.</VERS>
      <VERS vnumber="9">Et eiciam vos de medio eius daboque vos in manu hostium et faciam in vobis iudicia.</VERS>
      <VERS vnumber="10">Gladio cadetis, in finibus Israel iudicabo vos, et scietis quia ego Dominus.</VERS>
      <VERS vnumber="11">Haec non erit vobis in lebetem, et vos non eritis in medio eius in carnes: in finibus Israel iudicabo vos;</VERS>
      <VERS vnumber="12">et scietis quia ego Dominus, qui in praeceptis meis non ambulastis et iudicia mea non fecistis, sed iuxta iudicia gentium, quae in circuitu vestro sunt, estis operati ".</VERS>
      <VERS vnumber="13">Et factum est cum prophetarem, Pheltias filius Banaiae mortuus est; et cecidi in faciem meam, clamans voce magna, et dixi: " Heu, Domine Deus, consummationem tu facis reliquiarum Israel! ".</VERS>
      <VERS vnumber="14">Et factum est verbum Domini ad me dicens:</VERS>
      <VERS vnumber="15">" Fili hominis, fratres tui, fratres tui, viri propinqui tui et omnis domus Israel, universi, quibus dixerunt habitatores Ierusalem: "Longe sunt a Domino; nobis data est terra in possessionem".</VERS>
      <VERS vnumber="16">Propterea haec dicit Dominus Deus: Quia longe feci eos in gentibus et quia dispersi eos in terris, ero eis in sanctificationem modicam in terris, ad quas venerunt.</VERS>
      <VERS vnumber="17">Propterea loquere: Haec dicit Dominus Deus: Congregabo vos de populis et adunabo de terris, in quibus dispersi estis, daboque vobis humum Israel.</VERS>
      <VERS vnumber="18">Et ingredientur illuc et auferent omnes offensiones cunctasque abominationes eius de illa.</VERS>
      <VERS vnumber="19">Et dabo eis cor aliud et spiritum novum tribuam in visceribus eorum; et auferam cor lapideum de carne eorum et dabo eis cor carneum,</VERS>
      <VERS vnumber="20">ut in praeceptis meis ambulent et iudicia mea custodiant faciantque ea et sint mihi in populum, et ego sim eis in Deum.</VERS>
      <VERS vnumber="21">Quorum cor post offendicula et abominationes suas ambulat, horum viam in capite suo ponam ", dicit Dominus Deus.</VERS>
      <VERS vnumber="22">Et elevaverunt cherubim alas suas, et rotae cum eis, et gloria Dei Israel erat super eos;</VERS>
      <VERS vnumber="23">et ascendit gloria Domini de medio civitatis stetitque super montem, qui est ad orientem urbis.</VERS>
      <VERS vnumber="24">Et spiritus levavit me adduxitque in Chaldaeam ad transmigrationem in visione in spiritu Dei; et sublata est a me visio, quam videram.</VERS>
      <VERS vnumber="25">Et locutus sum ad transmigrationem omnia verba Domini, quae ostenderat mihi.</VERS>
    </CHAPTER>
    <CHAPTER cnumber="12">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, in medio domus exasperantis tu habitas, qui oculos habent ad videndum et non vident, et aures ad audiendum et non audiunt, quia domus exasperans est.</VERS>
      <VERS vnumber="3">Tu ergo, fili hominis, fac tibi vasa transmigrationis et transmigrabis per diem coram eis; transmigrabis autem de loco tuo ad locum alterum in conspectu eorum, si forte aspiciant, quia domus exasperans est.</VERS>
      <VERS vnumber="4">Et efferes foras vasa tua quasi vasa transmigrantis per diem in conspectu eorum; tu autem egredieris vespere coram eis, sicut egreditur migrans.</VERS>
      <VERS vnumber="5">Ante oculos eorum perfode tibi parietem et efferes per eum;</VERS>
      <VERS vnumber="6">in conspectu eorum in umeris portabis, in caligine efferes: faciem tuam velabis et non videbis terram, quia portentum dedi te domui Israel ".</VERS>
      <VERS vnumber="7">Feci ergo, sicut praeceperat mihi Dominus: vasa mea protuli quasi vasa transmigrantis per diem et vespere perfodi mihi parietem manu; et in caligine extuli in umeris portans in conspectu eorum.</VERS>
      <VERS vnumber="8">Et factus est sermo Domini ad me mane dicens:</VERS>
      <VERS vnumber="9">" Fili hominis, numquid non dixerunt ad te domus Israel, domus exasperans: "Quid tu facis?".</VERS>
      <VERS vnumber="10">Dic ad eos: Haec dicit Dominus Deus: Super ducem onus istud, qui est in Ierusalem, et super omnem domum Israel, quae est in medio eius.</VERS>
      <VERS vnumber="11">Dic: Ego portentum vestrum. Quomodo feci, sic fiet illis: in transmigrationem et in captivitatem ibunt.</VERS>
      <VERS vnumber="12">Et dux, qui est in medio eorum, in umeris portabit, in caligine, et egredietur; parietem perfodient, ut transitus fiat per eum; faciem suam operiet, ut non videat oculo terram.</VERS>
      <VERS vnumber="13">Et extendam rete meum super illum, et capietur in tendicula mea; et adducam eum in Babylonem in terram Chaldaeorum, et ipsam non videbit ibique morietur.</VERS>
      <VERS vnumber="14">Et omnes, qui circa eum sunt, praesidium eius et agmina eius, dispergam in omnem ventum; et gladium evaginabo post eos.</VERS>
      <VERS vnumber="15">Et scient quia ego Dominus, quando dispersero illos in gentibus et disseminavero eos in terris.</VERS>
      <VERS vnumber="16">Et relinquam ex eis viros paucos a gladio et fame et pestilentia, ut narrent omnia scelera eorum in gentibus, ad quas ingredientur, et scient quia ego Dominus ".</VERS>
      <VERS vnumber="17">Et factus est sermo Domini ad me dicens:</VERS>
      <VERS vnumber="18">" Fili hominis, panem tuum in conturbatione comede; sed et aquam tuam in trepidatione et sollicitudine bibe.</VERS>
      <VERS vnumber="19">Et dices ad populum terrae: Haec dicit Dominus Deus ad eos, qui habitant in Ierusalem in terra Israel: Panem suum in sollicitudine comedent et aquam suam in desolatione bibent, quia desolabitur terra a plenitudine sua propter violentiam omnium, qui habitant in ea;</VERS>
      <VERS vnumber="20">et civitates, quae nunc habitantur, desolatae erunt, terraque deserta, et scietis quia ego Dominus ".</VERS>
      <VERS vnumber="21">Et factus est sermo Domini ad me dicens:</VERS>
      <VERS vnumber="22">" Fili hominis, quod est proverbium istud vobis in terra Israel dicentibus: "In longum differentur dies, et peribit omnis visio"?</VERS>
      <VERS vnumber="23">Ideo dic ad eos: Haec dicit Dominus Deus: Quiescere faciam proverbium istud, neque vulgo dicetur ultra in Israel; et loquere ad eos quod appropinquaverint dies et sermo omnis visionis.</VERS>
      <VERS vnumber="24">Non enim erit ultra omnis visio vana neque divinatio ambigua in medio filiorum Israel,</VERS>
      <VERS vnumber="25">quia ego Dominus loquar; quodcumque locutus fuero verbum, et fiet: non prolongabitur amplius, sed in diebus vestris, domus exasperans, loquar verbum et faciam illud ", dicit Dominus Deus.</VERS>
      <VERS vnumber="26">Et factus est sermo Domini ad me dicens:</VERS>
      <VERS vnumber="27">" Fili hominis, ecce domus Israel dicentium: "Visio, quam hic videt, in dies multos et in tempora longa iste prophetat";</VERS>
      <VERS vnumber="28">propterea dic ad eos: Haec dicit Dominus Deus: Non differetur ultra omnis sermo meus; verbum, quod locutus fuero, complebitur ", dicit Dominus Deus.</VERS>
    </CHAPTER>
    <CHAPTER cnumber="13">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, vaticinare ad prophetas Israel, qui prophetant; et dices prophetantibus de corde suo: Audite verbum Domini.</VERS>
      <VERS vnumber="3">Haec dicit Dominus Deus: Vae prophetis insipientibus, qui sequuntur spiritum suum et nihil vident!</VERS>
      <VERS vnumber="4">Quasi vulpes in ruinis prophetae tui, Israel, facti sunt.</VERS>
      <VERS vnumber="5">Non ascendistis confractiones neque opposuistis murum pro domo Israel, ut staretis in proelio in die Domini.</VERS>
      <VERS vnumber="6">Vident vana et divinant mendacium dicentes: "Ait Dominus", cum Dominus non miserit eos; et exspectant, ut confirmet sermonem.</VERS>
      <VERS vnumber="7">Numquid non visionem cassam vidistis et divinationem mendacem locuti estis, et dicitis: "Ait Dominus", cum ego non sim locutus?</VERS>
      <VERS vnumber="8">Propterea haec dicit Dominus Deus: Quia locuti estis vana et vidistis mendacium, ideo ecce ego ad vos, ait Dominus Deus;</VERS>
      <VERS vnumber="9">et erit manus mea super prophetas, qui vident vana et divinant mendacium: in consilio populi mei non erunt et in scriptura domus Israel non scribentur nec in terram Israel ingredientur, et scietis quia ego Dominus Deus.</VERS>
      <VERS vnumber="10">Eo quod deceperint populum meum dicentes: "Pax", et non est pax; et ipse aedificabat parietem, illi autem liniebant eum calce.</VERS>
      <VERS vnumber="11">Dic ad eos, qui liniunt calce, quod casurus sit; erit enim imber inundans, et dabo lapides grandinis desuper irruentes et ventum procellae dissipantem.</VERS>
      <VERS vnumber="12">Siquidem ecce cecidit paries; numquid non dicetur vobis: "Ubi est litura, quam levistis?".</VERS>
      <VERS vnumber="13">Propterea haec dicit Dominus Deus: Et erumpere faciam spiritum tempestatum in indignatione mea, et imber inundans in furore meo erit, et lapides grandinis in ira in consumptionem;</VERS>
      <VERS vnumber="14">et destruam parietem, quem levistis calce, et adaequabo eum terrae, et revelabitur fundamentum eius, et cadet, et consumemini in medio eius et scietis quia ego sum Dominus.</VERS>
      <VERS vnumber="15">Et complebo indignationem meam in pariete et in his, qui leverunt eum calce, dicamque vobis: Non est paries, et non sunt qui leverunt eum;</VERS>
      <VERS vnumber="16">prophetae Israel, qui prophetant ad Ierusalem et vident ei visionem pacis, et non est pax, ait Dominus Deus.</VERS>
      <VERS vnumber="17">Et tu, fili hominis, pone faciem tuam contra filias populi tui, quae prophetant de corde suo, et vaticinare super eas</VERS>
      <VERS vnumber="18">et dic: Haec dicit Dominus Deus: Vae, quae consuunt fascias pro omni articulo manus et faciunt velamina pro capite omnis staturae ad capiendas animas! Numquid capietis animas de populo meo et vivificabitis animas vobis?</VERS>
      <VERS vnumber="19">Et violastis me ad populum meum pro pugillo hordei et fragmento panis, ut interficeretis animas, quae mori non deberent, et vivificastis animas, quae non deberent vivere, mentientes populo meo credenti mendaciis.</VERS>
      <VERS vnumber="20">Propter hoc haec dicit Dominus Deus: Ecce ego ad fascias vestras, quibus vos capitis animas quasi volatilia, et disrumpam eas de brachiis vestris; et dimittam animas, quas vos cepistis, animas quasi volatilia,</VERS>
      <VERS vnumber="21">et disrumpam velamina vestra et liberabo populum meum de manu vestra, neque erunt ultra in manibus vestris ad praedandum, et scietis quia ego Dominus.</VERS>
      <VERS vnumber="22">Pro eo quod maerere fecistis cor iusti mendaciter, quem ego non contristavi, et confortastis manus impii, ut non reverteretur a via sua mala et viveret,</VERS>
      <VERS vnumber="23">propterea vana non videbitis et divinationes non divinabitis amplius, et eruam populum meum de manu vestra, et scietis quia ego Dominus ".</VERS>
    </CHAPTER>
    <CHAPTER cnumber="14">
      <VERS vnumber="1">Et venerunt ad me viri seniorum Israel et sederunt coram me.</VERS>
      <VERS vnumber="2">Et factus est sermo Domini ad me dicens:</VERS>
      <VERS vnumber="3">" Fili hominis, viri isti posuerunt idola sua in cordibus suis et scandalum iniquitatis suae statuerunt contra faciem suam; numquid interrogatus respondebo eis?</VERS>
      <VERS vnumber="4">Propter hoc loquere eis et dices ad eos: Haec dicit Dominus Deus: Omnis homo de domo Israel, qui posuerit idola sua in corde suo et scandalum iniquitatis suae statuerit contra faciem suam et venerit ad prophetam interrogans per eum me, ego Dominus respondebo ei per me pro multitudine idolorum suorum,</VERS>
      <VERS vnumber="5">ut capiam domum Israel in corde suo, quo recesserunt a me in cunctis idolis suis.</VERS>
      <VERS vnumber="6">Propterea dic ad domum Israel: Haec dicit Dominus Deus: Convertimini et recedite ab idolis vestris et ab universis contaminationibus vestris avertite facies vestras.</VERS>
      <VERS vnumber="7">Quia omnis homo de domo Israel et de advenis, quicumque advena fuerit in Israel, si alienatus fuerit a me et posuerit idola sua in corde suo et scandalum iniquitatis suae statuerit contra faciem suam et venerit ad prophetam, ut interroget per eum me, ego Dominus respondebo ei per me;</VERS>
      <VERS vnumber="8">et ponam faciem meam contra hominem illum et faciam eum in exemplum et in proberbium et disperdam eum de medio populi mei, et scietis quia ego Dominus.</VERS>
      <VERS vnumber="9">Et propheta cum erraverit et locutus fuerit verbum, ego Dominus decepi prophetam illum et extendam manum meam contra eum et delebo eum de medio populi mei Israel.</VERS>
      <VERS vnumber="10">Et portabunt iniquitatem suam: sicut iniquitas interrogantis, sic et iniquitas prophetae erit,</VERS>
      <VERS vnumber="11">ut non erret ultra domus Israel a me neque polluatur in universis praevaricationibus suis, sed sit mihi in populum, et ego sim eis in Deum, ait Dominus Deus.</VERS>
      <VERS vnumber="12">Et factus est sermo Domini ad me dicens:</VERS>
      <VERS vnumber="13">" Fili hominis, terra cum peccaverit mihi, ut praevaricetur praevaricans, extendam manum meam super eam et conteram virgam panis eius et immittam in eam famem et interficiam de ea hominem et iumentum;</VERS>
      <VERS vnumber="14">et si fuerint tres viri isti in medio eius, Noe, Danel et Iob, ipsi iustitia sua liberabunt animas suas, ait Dominus Deus.</VERS>
      <VERS vnumber="15">Quod si et bestias pessimas induxero super terram, ut absque liberis faciant eam, et fuerit deserta, in qua nullus pertranseat propter bestias,</VERS>
      <VERS vnumber="16">tres viri isti si fuerint in ea, vivo ego, dicit Dominus Deus, quia nec filios nec filias liberabunt, sed ipsi soli liberabuntur, terra autem desolabitur.</VERS>
      <VERS vnumber="17">Vel si gladium induxero super terram illam et dixero gladio: Transi per terram, et interfecero de ea hominem et iumentum,</VERS>
      <VERS vnumber="18">et tres viri isti fuerint in medio eius, vivo ego, dicit Dominus Deus, non liberabunt filios neque filias, sed ipsi soli liberabuntur.</VERS>
      <VERS vnumber="19">Vel si pestilentiam immisero super terram illam et effudero indignationem meam super eam in sanguine, ut auferam ex ea hominem et iumentum,</VERS>
      <VERS vnumber="20">et Noe et Danel et Iob fuerint in medio eius, vivo ego, dicit Dominus Deus, quia filium et filiam non liberabunt, sed ipsi iustitia sua liberabunt animas suas.</VERS>
      <VERS vnumber="21">Quoniam haec dicit Dominus Deus: Quod si et quattuor iudicia mea pessima, gladium et famem et bestias malas et pestilentiam misero in Ierusalem, ut interficiam de ea hominem et pecus,</VERS>
      <VERS vnumber="22">tamen relinquetur in ea salvatio educentium filios et filias: ecce ipsi egredientur ad vos, et videbitis viam eorum et opera eorum et consolabimini super malo, quod induxi in Ierusalem in omnibus, quae importavi super eam.</VERS>
      <VERS vnumber="23">Et consolabuntur vos, cum videritis viam eorum et opera eorum, et cognoscetis quod non frustra fecerim omnia, quae feci in ea ", ait Dominus Deus.</VERS>
    </CHAPTER>
    <CHAPTER cnumber="15">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, quid habet lignum vitisprae omnibus lignis sarmentorum,quae sunt inter ligna silvarum?</VERS>
      <VERS vnumber="3">Numquid tolletur de ea lignum,ut fiat opus,aut fabricabitur de ea paxillus,ut dependeat in eo quodcumque vas?</VERS>
      <VERS vnumber="4">Ecce igni datum est in escam,utramque partem eius consumpsit ignis,et medietas eius adusta est;numquid utile erit ad opus?</VERS>
      <VERS vnumber="5">Etiam cum esset integrum,non erat aptum ad opus;quanto magis cum ignis illud devoraverit et combusserit,nihil ex eo fiet operis.</VERS>
      <VERS vnumber="6">Propterea haec dicit Dominus Deus:Quomodo lignum vitis inter ligna silvarum,quod dedi igni ad devorandum,sic tradam habitatores Ierusalem.</VERS>
      <VERS vnumber="7">Et ponam faciem meam in eos:de igne egressi sunt,et ignis consumet eos.Et scietis quia ego Dominus,cum posuero faciem meam in eos</VERS>
      <VERS vnumber="8">et dedero terram inviam et desolatam,eo quod praevaricatores exstiterint ",dicit Dominus Deus.</VERS>
    </CHAPTER>
    <CHAPTER cnumber="16">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, notas fac Ierusalem abominationes suas</VERS>
      <VERS vnumber="3">et dices: Haec dicit Dominus Deus ad Ierusalem: Radix tua et generatio tua de terra Chanaan, pater tuus Amorraeus et mater tua Hetthaea.</VERS>
      <VERS vnumber="4">Et quando nata es, in die ortus tui non est praecisus umbilicus tuus, et in aqua non es lota in emundationem nec sale salita nec involuta pannis.</VERS>
      <VERS vnumber="5">Non pepercit super te oculus, ut faceret tibi unum de his, miseratus tui, sed proiecta es super faciem terrae in abiectione animae tuae in die, qua nata es.</VERS>
      <VERS vnumber="6">Praeteriens autem te, vidi te palpitare in sanguine tuo et dixi tibi, cum esses in sanguine tuo: Vive. Dixi, inquam, tibi: In sanguine tuo vive.</VERS>
      <VERS vnumber="7">Crescentem quasi germen agri dedi te, et crevisti et grandis effecta es et pervenisti ad mundum muliebrem: ubera tua intumuerunt, et pilus tuus germinavit; sed eras nuda et confusione plena.</VERS>
      <VERS vnumber="8">Et transivi per te et vidi te; et ecce tempus tuum, tempus amantium. Et expandi amictum meum super te et operui ignominiam tuam; et iuravi tibi et ingressus sum pactum tecum, ait Dominus Deus, et facta es mea.</VERS>
      <VERS vnumber="9">Et lavi te aqua et emundavi sanguinem tuum ex te et unxi te oleo;</VERS>
      <VERS vnumber="10">et vestivi te discoloribus et calceavi te calceis corii delphini et cinxi te bysso et indui te serico.</VERS>
      <VERS vnumber="11">Et ornavi te ornamento et dedi armillas in manibus tuis et torquem circa collum tuum;</VERS>
      <VERS vnumber="12">et dedi inaurem super os tuum et circulos auribus tuis et coronam decoris in capite tuo.</VERS>
      <VERS vnumber="13">Et ornata es auro et argento et vestita es bysso et serico et multicoloribus. Similam et mel et oleum comedisti et decora facta es vehementer nimis et apta ad regnum.</VERS>
      <VERS vnumber="14">Et egressum est nomen tuum in gentes propter speciem tuam, quia perfecta eras in decore meo, quem posueram super te, dicit Dominus Deus.</VERS>
      <VERS vnumber="15">Et habens fiduciam in pulchritudine tua fornicata es in nomine tuo et exposuisti fornicationem tuam omni transeunti, quisquis fuerit.</VERS>
      <VERS vnumber="16">Et sumens de vestimentis tuis fecisti tibi excelsa variegata et fornicata es super eis, sicut non est factum neque futurum est.</VERS>
      <VERS vnumber="17">Et tulisti vasa decoris tui de auro meo atque argento meo, quae dedi tibi, et fecisti tibi imagines masculinas et fornicata es in eis.</VERS>
      <VERS vnumber="18">Et sumpsisti vestimenta tua multicoloria et operuisti illas et oleum meum et thymiama meum posuisti coram eis.</VERS>
      <VERS vnumber="19">Et panem meum, quem dedi tibi, similam et oleum et mel, quibus enutrivi te, posuisti in conspectu eorum in odorem suavitatis, et factum est, ait Dominus Deus.</VERS>
      <VERS vnumber="20">Et tulisti filios tuos et filias tuas, quas generasti mihi, et immolasti eis ad devorandum. Numquid parva est fornicatio tua?</VERS>
      <VERS vnumber="21">Immolasti filios meos et dedisti illos consecrans eis.</VERS>
      <VERS vnumber="22">Et post omnes abominationes tuas et fornicationes non es recordata dierum adulescentiae tuae, quando eras nuda et confusione plena, palpitans in sanguine tuo.</VERS>
      <VERS vnumber="23">Et accidit post omnem malitiam tuam - vae, vae tibi!, ait Dominus Deus</VERS>
      <VERS vnumber="24">et aedificasti tibi fornicem et fecisti tibi excelsum in cunctis plateis;</VERS>
      <VERS vnumber="25">ad omne caput viae aedificasti locum elevatum tuum et abominabilem fecisti decorem tuum et divisisti pedes tuos omni transeunti et multiplicasti fornicationes tuas.</VERS>
      <VERS vnumber="26">Et fornicata es cum filiis Aegypti vicinis tuis magnorum membrorum et multiplicasti fornicationem tuam ad irritandum me.</VERS>
      <VERS vnumber="27">Ecce ego extendi manum meam super te et imminui portionem tuam et dedi te in animam odientium te, filiarum Palaestinarum, quae erubescunt in via tua scelerata.</VERS>
      <VERS vnumber="28">Et fornicata es in filiis Assyriorum, eo quod necdum fueris expleta; et, postquam fornicata es, nec sic es satiata.</VERS>
      <VERS vnumber="29">Et multiplicasti fornicationem tuam usque ad terram mercatorum Chaldaeam, et nec sic satiata es.</VERS>
      <VERS vnumber="30">In quo mundabo cor tuum, ait Dominus Deus, cum faceres omnia haec opera mulieris meretricis et procacis?</VERS>
      <VERS vnumber="31">Quia fabricasti fornicem tuum in capite omnis viae et excelsum tuum fecisti in omni platea; nec facta es quasi meretrix, quia sprevisti pretium.</VERS>
      <VERS vnumber="32">Mulier adultera loco viri sui accipit alienos.</VERS>
      <VERS vnumber="33">Omnibus meretricibus dantur mercedes, tu autem dedisti mercedes cunctis amatoribus tuis et donabas eis, ut intrarent ad te undique ad fornicandum tecum.</VERS>
      <VERS vnumber="34">Factumque in te est contra consuetudinem mulierum in fornicationibus tuis, et post te non sunt fornicati; in eo enim quod dedisti mercedes et mercedes non accepisti, factum est in te contrarium.</VERS>
      <VERS vnumber="35">Propterea, meretrix, audi verbum Domini.</VERS>
      <VERS vnumber="36">Haec dicit Dominus Deus: Quia effusum est aes tuum, et revelata est ignominia tua in fornicationibus tuis ad amatores tuos et ad omnia idola abominabilia tua, in sanguine filiorum tuorum, quos dedisti eis,</VERS>
      <VERS vnumber="37">ideo ecce ego congregabo omnes amatores tuos, quibus iucunda fuisti, et omnes, quos dilexisti, cum universis, quos oderas; et congregabo eos super te undique et nudabo ignominiam tuam coram eis, et videbunt omnem turpitudinem tuam.</VERS>
      <VERS vnumber="38">Et iudicabo te iudiciis adulterarum et effundentium sanguinem et dabo te in sanguinem furoris et zeli.</VERS>
      <VERS vnumber="39">Et dabo te in manus eorum, et destruent fornicem tuum et demolientur excelsa tua et denudabunt te vestimentis tuis et auferent vasa decoris tui et derelinquent te nudam plenamque ignominia.</VERS>
      <VERS vnumber="40">Et convocabunt contra te congregationem et lapidabunt te lapidibus et trucidabunt te gladiis suis.</VERS>
      <VERS vnumber="41">Et comburent domos tuas igni et facient in te iudicia in oculis mulierum plurimarum; et faciam ut desinas fornicari, et mercedes ultra non dabis.</VERS>
      <VERS vnumber="42">Et satiabo indignationem meam in te, et auferetur zelus meus a te; et quiescam nec irascar amplius.</VERS>
      <VERS vnumber="43">Eo quod non fueris recordata dierum adulescentiae tuae et provocasti me in omnibus his, propterea et ego vias tuas in capite tuo dabo, ait Dominus Deus, et non feci iuxta scelera tua in omnibus abominationibus tuis.</VERS>
      <VERS vnumber="44">Ecce omnis, qui dicit vulgo proverbium in te, assumet illud dicens: Sicut mater, ita et filia eius".</VERS>
      <VERS vnumber="45">Filia matris tuae es tu, quae sprevit virum suum et filios suos; et soror sororum tuarum es tu, quae spreverunt viros suos et filios suos. Mater vestra Hetthaea, et pater vester Amorraeus.</VERS>
      <VERS vnumber="46">Et soror tua maior Samaria, ipsa et filiae eius, quae habitat ad sinistram tuam; soror autem tua minor te, quae habitat a dextris tuis, Sodoma et filiae eius.</VERS>
      <VERS vnumber="47">Sed nec in viis earum ambulasti neque secundum scelera earum fecisti; quasi parum fuisset, sceleratiora fecisti illis in omnibus viis tuis.</VERS>
      <VERS vnumber="48">Vivo ego, dicit Dominus Deus, non fecit Sodoma soror tua, ipsa et filiae eius, sicut fecisti tu et filiae tuae.</VERS>
      <VERS vnumber="49">Ecce haec fuit iniquitas Sodomae, sororis tuae: superbia, saturitas panis et securum otium erat ei et filiabus eius, et manum egeni et pauperis non sustentabant;</VERS>
      <VERS vnumber="50">et elevatae sunt et fecerunt abominationes coram me, et abstuli eas, sicut vidisti.</VERS>
      <VERS vnumber="51">Et Samaria dimidium peccatorum tuorum non peccavit, sed vicisti eas sceleribus tuis et iustificasti sorores tuas in omnibus abominationibus tuis, quas operata es.</VERS>
      <VERS vnumber="52">Ergo et tu porta confusionem tuam, quae absolvisti sorores tuas peccatis tuis, sceleratius agens quam illae; iustificatae sunt enim a te. Ergo et tu confundere et porta ignominiam tuam, quae iustificasti sorores tuas.</VERS>
      <VERS vnumber="53">Et convertam sortem earum, sortem Sodomorum cum filiabus suis et sortem Samariae et filiarum eius; et convertam sortem tuam in medio earum,</VERS>
      <VERS vnumber="54">ut portes ignominiam tuam et confundaris in omnibus, quae fecisti consolans eas.</VERS>
      <VERS vnumber="55">Et soror tua Sodoma et filiae eius revertentur ad pristinum statum suum, et Samaria et filiae eius revertentur ad pristinum statum suum, et tu et filiae tuae revertimini ad pristinum statum vestrum.</VERS>
      <VERS vnumber="56">Nonne fuit Sodoma, soror tua, in fabulam in ore tuo in die superbiae tuae,</VERS>
      <VERS vnumber="57">antequam revelaretur malitia tua, sicut hoc tempore tu es in opprobrium filiarum Syriae et cunctarum in circuitu tuo filiarum Palaestinarum, quae ambiunt te per gyrum?</VERS>
      <VERS vnumber="58">Scelus tuum et ignominiam tuam tu portabis, ait Dominus.</VERS>
      <VERS vnumber="59">Quia haec dicit Dominus Deus: Et faciam tibi, sicut fecisti, qui despexisti iuramentum, ut irritum faceres pactum.</VERS>
      <VERS vnumber="60">Et recordabor ego pacti mei tecum in diebus adulescentiae tuae et suscitabo tibi pactum sempiternum.</VERS>
      <VERS vnumber="61">Et recordaberis viarum tuarum et confunderis, cum receperis sorores tuas te maiores cum minoribus tuis, et dabo eas tibi in filias sed non ex pacto tuo.</VERS>
      <VERS vnumber="62">Et suscitabo ego pactum meum tecum, et scies quia ego Dominus,</VERS>
      <VERS vnumber="63">ut recorderis et confundaris, et non sit tibi ultra aperire os prae confusione tua, cum placatus fuero tibi in omnibus, quae fecisti ", ait Dominus Deus.</VERS>
    </CHAPTER>
    <CHAPTER cnumber="17">
      <VERS vnumber="1">Et factum est verbum Do mini ad me dicens:</VERS>
      <VERS vnumber="2">"Fili ho minis, propone aenigma et narra parabolam ad domum Israel</VERS>
      <VERS vnumber="3">et dices:Haec dicit Dominus Deus:Aquila grandismagnarum alarum,longo pennarum ductu,plena plumis et varietate,venit ad Libanumet tulit cacumen cedri;</VERS>
      <VERS vnumber="4">summitatem frondium eius avellitet transportavit eam in terram Chanaan,in urbem negotiatorum posuit illam.</VERS>
      <VERS vnumber="5">Et tulit de semine terraeet posuit illud in terra pro semine,super aquas multas,quasi salicem posuit illud,</VERS>
      <VERS vnumber="6">ut germinaret et cresceret in vineam latioremhumili statura,respicientibus ramis eius ad illam,et radices eius sub illa essent.Facta est ergo vineaet fructificavit in palmiteset emisit propagines.</VERS>
      <VERS vnumber="7">Et fuit aquila altera grandis,magnis alismultisque plumis;et ecce vinea ista,quasi mittens radices suas ad eam,palmites suos extendit ad illam,ut irrigaret eam abundantiusquam areolae, in quibus erat plantata.</VERS>
      <VERS vnumber="8">In terra bonasuper aquas multasplantata est,ut faciat frondeset portet fructumet sit in vineam grandem.</VERS>
      <VERS vnumber="9">Dic: Haec dicit Dominus Deus:Ergone prosperabitur?Nonne radices eius evelletet fructum eius distringet,et marcescent omnia recentia germina eius, et arescet?Et non opus erit brachio grandi neque populo multo,ut evellat eam radicitus.</VERS>
      <VERS vnumber="10">Ecce plantata est; ergone prosperabitur?Nonne, cum tetigerit eam ventus urens,siccabituret in areis, in quibus germinaverat, arescet? ".</VERS>
      <VERS vnumber="11">Et factum est verbum Domini ad me dicens:</VERS>
      <VERS vnumber="12">" Dic ad domum exasperantem: Nescitis quid ista significent? Dic: Ecce venit rex Babylonis Ierusalem et assumpsit regem et principes eius et adduxit eos ad semetipsum in Babylonem;</VERS>
      <VERS vnumber="13">et tulit de semine regni pepigitque cum eo foedus et accepit ab eo iusiurandum, sed et fortes terrae sustulit,</VERS>
      <VERS vnumber="14">ut esset regnum humile et non elevaretur, sed custodiret pactum eius et servaret illud.</VERS>
      <VERS vnumber="15">Qui recedens ab eo, misit nuntios ad Aegyptum, ut daret sibi equos et populum multum. Numquid prosperabitur vel consequetur salutem, qui fecit haec? Et, qui dissolvit pactum, numquid effugiet?</VERS>
      <VERS vnumber="16">Vivo ego, dicit Dominus Deus, quoniam in loco regis, qui constituit eum regem, cuius fecit irritum iuramentum et solvit pactum, quod habebat cum eo, in medio Babylonis morietur.</VERS>
      <VERS vnumber="17">Et non in exercitu grandi neque in populo multo adiuvabit eum pharao in proelio, in iactu aggeris et in exstructione munitionum, ut interficiat animas multas.</VERS>
      <VERS vnumber="18">Spreverat enim iuramentum, ut solveret foedus, et ecce dedit manum suam et, cum omnia haec fecerit, non effugiet.</VERS>
      <VERS vnumber="19">Propterea haec dicit Dominus Deus: Vivo ego, quoniam iuramentum meum, quod sprevit, et foedus meum, quod praevaricatus est, ponam in caput eius</VERS>
      <VERS vnumber="20">et expandam super eum rete meum, et comprehendetur tendicula mea, et adducam eum in Babylonem et iudicabo illum ibi in praevaricatione, qua praevaricatus est in me.</VERS>
      <VERS vnumber="21">Et omnes electi eius in universo agmine suo gladio cadent; residui autem in omnem ventum dispergentur, et scietis quia ego Dominus locutus sum.</VERS>
      <VERS vnumber="22">Haec dicit Dominus Deus:Et sumam ego de cacumine cedri sublimis et ponam;de vertice ramorum eius tenerum distringamet plantabo super montem excelsum et eminentem.</VERS>
      <VERS vnumber="23">In monte sublimi Israel plantabo illud;et erumpet in germen et faciet fructumet erit in cedrum magnam;et habitabunt sub ea omnes volucres,et universum volatile sub umbra frondium eius nidificabit.</VERS>
      <VERS vnumber="24">Et scient omnia ligna regionisquia ego Dominushumiliavi lignum sublimeet exaltavi lignum humileet siccavi lignum virideet frondere feci lignum aridum.Ego Dominus locutus sum et feci ".</VERS>
    </CHAPTER>
    <CHAPTER cnumber="18">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">"Quid est vo bis quod vulgo dicitis proverbium istud in terra Israel dicentes:Patres comederunt uvam acerbam,et dentes filiorum obstupescunt"?</VERS>
      <VERS vnumber="3">Vivo ego, dicit Dominus Deus, non dicetis ultra hoc proverbium in Israel.</VERS>
      <VERS vnumber="4">Ecce omnes animae meae sunt: ut anima patris, ita et anima filii mea est; anima, quae peccaverit, ipsa morietur.</VERS>
      <VERS vnumber="5">Et vir, si fuerit iustus et fecerit iudicium et iustitiam,</VERS>
      <VERS vnumber="6">in montibus non comederit et oculos suos non levaverit ad idola domus Israel et uxorem proximi sui non violaverit et ad mulierem menstruatam non accesserit</VERS>
      <VERS vnumber="7">et hominem non afflixerit, pignus debitori reddiderit, per vim nihil rapuerit, panem suum esurienti dederit et nudum operuerit vestimento,</VERS>
      <VERS vnumber="8">ad usuram non commodaverit et fenus non acceperit, ab iniquitate averterit manum suam, iudicium verum fecerit inter virum et virum,</VERS>
      <VERS vnumber="9">in praeceptis meis ambulaverit et iudicia mea custodierit, ut faciat veritatem, hic iustus est, vita vivet, ait Dominus Deus.</VERS>
      <VERS vnumber="10">Quod si genuerit filium latronem, effundentem sanguinem et facientem unum de istis,</VERS>
      <VERS vnumber="11">cum ipse haec omnia non fecerit, et etiam in montibus comedentem et uxorem proximi sui polluentem,</VERS>
      <VERS vnumber="12">egenum et pauperem affligentem, rapientem rapinas, pignus non reddentem et ad idola levantem oculos suos, abominationem facientem,</VERS>
      <VERS vnumber="13">ad usuram dantem et fenus accipientem, numquid vivet? Non vivet. Cum universa detestanda haec fecerit, morte morietur; sanguis eius in ipso erit.</VERS>
      <VERS vnumber="14">Quod si genuerit filium, qui videns omnia peccata patris sui, quae fecit, timuerit et non fecerit simile eis:</VERS>
      <VERS vnumber="15">super montes non comederit et oculos suos non levaverit ad idola domus Israel et uxorem proximi sui non violaverit</VERS>
      <VERS vnumber="16">et virum non afflixerit, pignus non retinuerit et rapinam non rapuerit, panem suum esurienti dederit et nudum operuerit vestimento,</VERS>
      <VERS vnumber="17">ab iniuria averterit manum suam, usuram et fenus non acceperit, iudicia mea fecerit, in praeceptis meis ambulaverit, hic non morietur in iniquitate patris sui, sed vita vivet.</VERS>
      <VERS vnumber="18">Pater eius, quia calumniatus est et fecit rapinas nec bonum operatus est in medio populi sui, ecce mortuus est in iniquitate sua.</VERS>
      <VERS vnumber="19">Et dicitis: "Quare non portavit filius iniquitatem patris?". Videlicet, quia filius iudicium et iustitiam operatus est, omnia praecepta mea custodivit et fecit illa, vivet vita.</VERS>
      <VERS vnumber="20">Anima, quae peccaverit, ipsa morietur; filius non portabit iniquitatem patris, et pater non portabit iniquitatem filii. Iustitia iusti super eum erit, et impietas impii erit super eum.</VERS>
      <VERS vnumber="21">Si autem impius egerit paenitentiam ab omnibus peccatis suis, quae operatus est, et custodierit universa praecepta mea et fecerit iudicium et iustitiam, vita vivet, non morietur.</VERS>
      <VERS vnumber="22">Omnes iniquitates eius, quas operatus est, non memorabuntur ei; in iustitia sua, quam operatus est, vivet.</VERS>
      <VERS vnumber="23">Numquid voluntatis meae est mors impii, dicit Dominus Deus, et non ut convertatur a viis suis et vivat?</VERS>
      <VERS vnumber="24">Si autem averterit se iustus a iustitia sua et fecerit iniquitatem secundum omnes abominationes, quas operari solet impius, numquid vivet? Omnes iustitiae eius, quas fecerat, non recordabuntur; in praevaricatione, qua praevaricatus est, et in peccato suo, quod peccavit, in ipsis morietur.</VERS>
      <VERS vnumber="25">Et dixistis: "Non est aequa via Domini". Audite ergo, domus Israel: Numquid via mea non est aequa, et non magis viae vestrae pravae sunt?</VERS>
      <VERS vnumber="26">Cum enim averterit se iustus a iustitia sua et fecerit iniquitatem, morietur; in iniustitia, quam operatus est, morietur.</VERS>
      <VERS vnumber="27">Et cum averterit se impius ab impietate sua, quam operatus est, et fecerit iudicium et iustitiam, ipse animam suam vivificabit;</VERS>
      <VERS vnumber="28">considerans enim et avertens se ab omnibus iniquitatibus suis, quas operatus est, vita vivet, non morietur.</VERS>
      <VERS vnumber="29">Et dicunt domus Israel: "Non est aequa via Domini". Numquid viae meae non sunt aequae, domus Israel, et non magis viae vestrae pravae?</VERS>
      <VERS vnumber="30">Idcirco unumquemque iuxta vias suas iudicabo, domus Israel, ait Dominus Deus. Convertimini et agite paenitentiam ab omnibus iniquitatibus vestris, et non erit vobis in scandalum iniquitatis.</VERS>
      <VERS vnumber="31">Proicite a vobis omnes praevaricationes vestras, in quibus praevaricati estis, et facite vobis cor novum et spiritum novum. Et quare moriemini, domus Israel?</VERS>
      <VERS vnumber="32">Quia nolo mortem morientis, dicit Dominus Deus. Revertimini et vivite.</VERS>
    </CHAPTER>
    <CHAPTER cnumber="19">
      <VERS vnumber="1">Et tu, assume planctum super principes Israel</VERS>
      <VERS vnumber="2">et dices:Qualis erat mater tua leaenainter leones!Cubavit in medio leunculorum,enutrivit catulos suos.</VERS>
      <VERS vnumber="3">Et educavit unum de leunculis suis;leo factus estet didicit capere praedam,homines devoravit.</VERS>
      <VERS vnumber="4">Et convocaverunt contra eum gentes,in fovea earum captus est;et adduxerunt eum in circulisin terram Aegypti.</VERS>
      <VERS vnumber="5">Quae cum vidisset quoniam exspectaverat,et perierat spes eius,tulit alium de leunculis suis,leonem constituit eum.</VERS>
      <VERS vnumber="6">Qui incedebat inter leones,factus est leoet didicit praedam capere,homines devoravit;</VERS>
      <VERS vnumber="7">et fregit arces eorumet civitates eorum vastavit.Et obstupuit terra et plenitudo eiusa voce rugitus illius.</VERS>
      <VERS vnumber="8">Et convenerunt adversum eum gentesundique de provinciiset expanderunt super eum rete suum,in fovea earum captus est.</VERS>
      <VERS vnumber="9">Et miserunt eum in caveam in circuliset adduxerunt eum ad regem Babylonis;qui misit eum in carcerem,ne audiretur vox eius ultrasuper montes Israel.</VERS>
      <VERS vnumber="10">Mater tua vineae assimilabatursuper aquam plantata.Fructus eius et frondes eius creveruntex aquis multis;</VERS>
      <VERS vnumber="11">et factae sunt ei virgae solidaein sceptra dominantium,et exaltata est statura eiususque in nubes,et apparuit in altitudine sua,in multitudine palmitum suorum.</VERS>
      <VERS vnumber="12">Et evulsa est in irain terramque proiecta,et ventus urens siccavit fructum eius;abrepta et arefacta est virga roboris eius,ignis comedit eam.</VERS>
      <VERS vnumber="13">Et nunc transplantata est in desertum,in terra invia et sitienti.</VERS>
      <VERS vnumber="14">Et egressus est ignis de virga ramorum eius,qui fructum eius comedit;et non fuit in ea virga fortis,sceptrum regni ".Planctus est, et erit in planctum.</VERS>
    </CHAPTER>
    <CHAPTER cnumber="20">
      <VERS vnumber="1">Et factum est in anno sep timo, in quinto mense, in de cima mensis, venerunt viri de senioribus Israel, ut interrogarent Dominum, et sederunt coram me.</VERS>
      <VERS vnumber="2">Et factus est sermo Domini ad me dicens:</VERS>
      <VERS vnumber="3">" Fili hominis, loquere senioribus Israel et dices ad eos: Haec dicit Dominus Deus: Num ad interrogandum me vos venistis? Vivo ego, quia non respondebo vobis, ait Dominus Deus.</VERS>
      <VERS vnumber="4">Numquid iudicabis eos, numquid iudicabis, fili hominis? Abominationes patrum eorum ostende eis.</VERS>
      <VERS vnumber="5">Et dices ad eos: Haec dicit Dominus Deus: In die qua elegi Israel et levavi manum meam pro stirpe domus Iacob et apparui eis in terra Aegypti et levavi manum meam pro eis dicens: Ego Dominus Deus vester;</VERS>
      <VERS vnumber="6">in die illa levavi manum meam pro eis, ut educerem eos de terra Aegypti in terram, quam provideram eis fluentem lacte et melle, quae est egregia inter omnes terras.</VERS>
      <VERS vnumber="7">Et dixi ad eos: Unusquisque abominationes oculorum suorum abiciat, et in idolis Aegypti nolite pollui: ego Dominus Deus vester.</VERS>
      <VERS vnumber="8">Et irritaverunt me nolueruntque me audire; unusquisque abominationes oculorum suorum non proiecit, nec idola Aegypti reliquerunt. Et dixi, ut effunderem indignationem meam super eos et consummarem iram meam in eis in medio terrae Aegypti.</VERS>
      <VERS vnumber="9">Et feci propter nomen meum, ut non violaretur coram gentibus, in quarum medio erant, et inter quas apparui eis, ut educerem eos de terra Aegypti.</VERS>
      <VERS vnumber="10">Eduxi ergo eos de terra Aegypti et duxi in desertum.</VERS>
      <VERS vnumber="11">Et dedi eis praecepta mea et iudicia mea ostendi eis, quae faciat homo et vivat in eis.</VERS>
      <VERS vnumber="12">Insuper et sabbata mea dedi eis, ut essent signum inter me et eos, et scirent quia ego Dominus sanctificans eos.</VERS>
      <VERS vnumber="13">Et irritaverunt me domus Israel in deserto: in praeceptis meis non ambulaverunt et iudicia mea proiecerunt, quae faciens homo vivet in eis, et sabbata mea violaverunt vehementer. Dixi ergo, ut effunderem furorem meum super eos in deserto et consumerem eos.</VERS>
      <VERS vnumber="14">Et feci propter nomen meum, ne violaretur coram gentibus, de quibus eduxi eos in conspectu earum.</VERS>
      <VERS vnumber="15">Attamen ego levavi quoque manum meam super eos in deserto, ne inducerem eos in terram, quam dedi eis fluentem lacte et melle, praecipuam terrarum omnium;</VERS>
      <VERS vnumber="16">quia iudicia mea proiecerunt et in praeceptis meis non ambulaverunt et sabbata mea violaverunt, post idola enim sua cor eorum gradiebatur.</VERS>
      <VERS vnumber="17">Et pepercit oculus meus super eos, ut non interficerem eos; nec consumpsi eos in deserto.</VERS>
      <VERS vnumber="18">Dixi autem ad filios eorum in solitudine: In praeceptis patrum vestrorum nolite incedere nec iudicia eorum custodiatis nec in idolis eorum polluamini.</VERS>
      <VERS vnumber="19">Ego Dominus Deus vester. In praeceptis meis ambulate et iudicia mea custodite et facite ea</VERS>
      <VERS vnumber="20">et sabbata mea sanctificate, ut sint signum inter me et vos, et sciatur quia ego Dominus Deus vester.</VERS>
      <VERS vnumber="21">Et exacerbaverunt me filii; in praeceptis meis non ambulaverunt et iudicia mea non custodierunt, ut facerent ea, quae cum fecerit homo, vivet in eis, et sabbata mea violaverunt. Et comminatus sum, ut effunderem furorem meum super eos et consummarem iram meam in eis in deserto.</VERS>
      <VERS vnumber="22">Averti autem manum meam et feci propter nomen meum, ut non violaretur coram gentibus, de quibus eduxi eos in oculis earum.</VERS>
      <VERS vnumber="23">Iterum levavi manum meam in eos in solitudine, ut dispergerem illos in nationes et ventilarem in terras,</VERS>
      <VERS vnumber="24">eo quod iudicia mea non fecissent et praecepta mea reprobassent et sabbata mea violassent et post idola patrum suorum fuissent oculi eorum.</VERS>
      <VERS vnumber="25">Ergo et ego dedi eis praecepta non bona et iudicia, in quibus non vivent;</VERS>
      <VERS vnumber="26">et pollui eos in muneribus suis, cum offerrent omne, quod aperit vulvam, ut horrorem eis incuterem, et sciant quia ego Dominus.</VERS>
      <VERS vnumber="27">Quam ob rem loquere ad domum Israel, fili hominis, et dices ad eos: Haec dicit Dominus Deus: Adhuc et in hoc blasphemaverunt me patres vestri, cum sprevissent me contemnentes,</VERS>
      <VERS vnumber="28">et induxissem eos in terram, super quam levavi manum meam, ut darem eis. Viderunt omnem collem excelsum et omne lignum nemorosum et immolaverunt ibi victimas suas et dederunt ibi irritationem oblationis suae et posuerunt ibi odorem suavitatis suae et libaverunt libationes suas.</VERS>
      <VERS vnumber="29">Et dixi ad eos: Quid est excelsum, ad quod vos ingredimini? Et vocatum est nomen eius Excelsum usque ad hanc diem.</VERS>
      <VERS vnumber="30">Propterea dic ad domum Israel: Haec dicit Dominus Deus: Certe in via patrum vestrorum vos polluimini et post offendicula eorum vos fornicamini</VERS>
      <VERS vnumber="31">et in oblatione donorum vestrorum, cum traducitis filios vestros per ignem; vos polluimini in omnibus idolis vestris usque hodie, et ego respondebo vobis, domus Israel? Vivo ego, dicit Dominus Deus, quia non respondebo vobis.</VERS>
      <VERS vnumber="32">Neque cogitatio mentis vestrae fiet dicentium: "Erimus sicut gentes et sicut cognationes terrarum, ut colamus ligna et lapides".</VERS>
      <VERS vnumber="33">Vivo ego, dicit Dominus Deus, quoniam in manu forti et brachio extento et in furore effuso regnabo super vos.</VERS>
      <VERS vnumber="34">Et educam vos de populis et congregabo vos de terris, in quibus dispersi estis; in manu valida et brachio extento et in furore effuso.</VERS>
      <VERS vnumber="35">Et adducam vos in desertum populorum et iudicio contendam vobiscum ibi facie ad faciem.</VERS>
      <VERS vnumber="36">Sicut iudicio contendi adversum patres vestros in deserto terrae Aegypti, sic iudicio contendam vobiscum, dicit Dominus Deus,</VERS>
      <VERS vnumber="37">et transire vos faciam sub baculo meo et inducam vos in vinculis foederis.</VERS>
      <VERS vnumber="38">Et segregabo de vobis transgressores et impios et de terra incolatus eorum educam eos, et terram Israel non ingredientur, et scietis quia ego Dominus.</VERS>
      <VERS vnumber="39">Et vos, domus Israel, haec dicit Dominus Deus: Singuli post idola vestra ambulate et servite eis. Sed postea nonne audietis me et nomen meum sanctum non polluetis ultra in muneribus vestris et in idolis vestris?</VERS>
      <VERS vnumber="40">In monte enim sancto meo, in monte excelso Israel, ait Dominus Deus, ibi serviet mihi omnis domus Israel: omnes, inquam, in terra, in qua placebunt mihi; et ibi quaeram donaria vestra et primitias oblationum vestrarum in omnibus sanctificationibus vestris.</VERS>
      <VERS vnumber="41">In odorem suavitatis suscipiam vos, cum eduxero vos de populis et congregavero vos de terris, in quas dispersi estis, et sanctificabor in vobis in oculis nationum.</VERS>
      <VERS vnumber="42">Et scietis quia ego Dominus, cum induxero vos ad terram Israel, in terram, pro qua levavi manum meam, ut darem eam patribus vestris.</VERS>
      <VERS vnumber="43">Et recordabimini ibi viarum vestrarum et omnium scelerum vestrorum, quibus polluti estis, et displicebitis vobis in conspectu vestro in omnibus malitiis vestris, quas fecistis.</VERS>
      <VERS vnumber="44">Et scietis quia ego Dominus, cum benefecero vobis propter nomen meum, non secundum vias vestras malas neque secundum scelera vestra pessima, domus Israel ", ait Dominus Deus.</VERS>
    </CHAPTER>
    <CHAPTER cnumber="21">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, pone faciem tuam contra meridiem et stilla ad austrum et propheta ad saltum agri Nageb.</VERS>
      <VERS vnumber="3">Et dices saltui Nageb: Audi verbum Domini. Haec dicit Dominus Deus: Ecce ego succendam in te ignem, et comburet in te omne lignum viride et omne lignum aridum; non exstinguetur flamma succensionis, et comburetur in ea omnis facies ab austro usque ad aquilonem.</VERS>
      <VERS vnumber="4">Et videbit universa caro quia ego Domínus succendi eam, nec exstinguetur.</VERS>
      <VERS vnumber="5">Et dixi: " Heu, Domine Deus! Ipsi dicunt de me: "Numquid non per parabolas loquitur iste?" ".</VERS>
      <VERS vnumber="6">Et factus est sermo Domini ad me dicens:</VERS>
      <VERS vnumber="7">" Fili hominis, pone faciem tuam ad Ierusalem et stilla ad sanctuaria et propheta contra humum Israel.</VERS>
      <VERS vnumber="8">Et dices terrae Israel: Haec dicit Dominus Deus: Ecce ego ad te, et eiciam gladium meum de vagina sua et occidam in te iustum et impium.</VERS>
      <VERS vnumber="9">Pro eo autem quod occidi in te iustum et impium, idcirco egredietur gladius meus de vagina sua ad omnem carnem, ab austro ad aquilonem,</VERS>
      <VERS vnumber="10">ut sciat omnis caro quia ego Dominus eduxi gladium meum de vagina sua irrevocabilem.</VERS>
      <VERS vnumber="11">Et tu, fili hominis, ingemisce in contritione lumborum et in amaritudinibus ingemisce coram eis.</VERS>
      <VERS vnumber="12">Cumque dixerint ad te: "Quare tu gemis?", dices: Pro auditu quia venit et tabescet omne cor, et dissolventur universae manus, et infirmabitur omnis spiritus, et per cuncta genua fluent aquae; ecce venit et fiet ", ait Dominus Deus.</VERS>
      <VERS vnumber="13">Et factus est sermo Domini ad me dicens:</VERS>
      <VERS vnumber="14">" Fili hominis, propheta et dices: Haec dicit Dominus Deus: Loquere:Gladius, gladius exacutus estet etiam limatus;</VERS>
      <VERS vnumber="15">ut caedat victimas exacutus est,ut splendeat limatus est.</VERS>
      <VERS vnumber="16">Et datus est ad levigandum,ut teneatur manu.Iste exacutus est gladius et iste limatus,ut sit in manu interficientis.</VERS>
      <VERS vnumber="17">Clama et ulula, fili hominis,quia hic directus est in populum meum,hic in cunctos duces Israel,qui gladio traditi sunt cum populo meo.</VERS>
      <VERS vnumber="18">Idcirco plaude super femur,quia probatio est,dicit Dominus Deus.</VERS>
      <VERS vnumber="19">Tu ergo, fili hominis,propheta et percute manu ad manum.Et duplicetur gladius,ac triplicetur gladius interfectorum: hic est gladius occisionis magnae,qui eos circumdat,</VERS>
      <VERS vnumber="20">ut cor tabescat,et multiplicentur corruentes.In omnibus portis eorumdedi occisionem gladii:eheu, facti acuti et limati ad fulgendum,politi ad caedem!</VERS>
      <VERS vnumber="21">"Exacuere, vade ad dexteram sive ad sinistram,quocumque acies tuae sunt destinatae".</VERS>
      <VERS vnumber="22">Quin et ego plaudam manu ad manumet saturabo indignationem meam,ego Dominus locutus sum ".</VERS>
      <VERS vnumber="23">Et factus est sermo Domini ad me dicens:</VERS>
      <VERS vnumber="24">"Et tu, fili hominis, pone tibi duas vias, ut veniat gladius regis Babylonis: de terra una egrediantur ambae; et indicem statue, in capite viae civitatis statue.</VERS>
      <VERS vnumber="25">Viam pones, quo veniat gladius, ad Rabba filiorum Ammon et ad Iudam in Ierusalem munitissimam.</VERS>
      <VERS vnumber="26">Stat enim rex Babylonis in bivio in capite duarum viarum, divinationem quaerens, commiscens sagittas; interrogat teraphim, iecur consulit.</VERS>
      <VERS vnumber="27">Ad dexteram eius facta est divinatio super Ierusalem, ut ponat arietes, ut aperiat os ad caedem, ut elevet vocem in ululatu, ut ponat arietes contra portas, ut comportet aggerem, ut aedificet munitiones.</VERS>
      <VERS vnumber="28">Eritque quasi consulens frustra oraculum in oculis eorum, et iuramenta sanctissima sunt eis; ipse autem in memoriam revocabit iniquitatem ad capiendum.</VERS>
      <VERS vnumber="29">Idcirco haec dicit Dominus Deus: Pro eo quod in memoriam revocastis iniquitatem vestram, et revelatae sunt praevaricationes vestrae, et apparuerunt peccata vestra in omnibus operibus vestris; pro eo, inquam, quod in memoriam revocati estis, manu capiemini.</VERS>
      <VERS vnumber="30">Tu autem, profane, impie dux Israel, cuius venit dies in tempore iniquitatis finitae -</VERS>
      <VERS vnumber="31">haec dicit Dominus Deus - auferatur cidaris, tollatur corona; hoc non erit amplius. Humile sublevetur, et sublime humilietur.</VERS>
      <VERS vnumber="32">Ruinam, ruinam, ruinam ponam illud; et hoc non fiet, donec veniat, cuius est iudicium, et tradam ei.</VERS>
      <VERS vnumber="33">Et tu, fili hominis, propheta et dic: Haec dicit Dominus Deus ad filios Ammon et ad opprobrium eorum; et dices: Gladius, gladius est evaginatus ad occidendum, limatus ad consumendum, ut fulgeat,</VERS>
      <VERS vnumber="34">cum tibi videntur vana, et divinantur mendacia, ut ponatur gladius ad colla profanorum impiorum, quorum venit dies in tempore iniquitatis finitae.</VERS>
      <VERS vnumber="35">Revertatur ad vaginam suam. In loco, in quo creatus es, in terra nativitatis tuae iudicabo te.</VERS>
      <VERS vnumber="36">Et effundam super te indignationem meam, in igne furoris mei sufflabo in te; daboque te in manus hominum insipientium et fabricantium interitum.</VERS>
      <VERS vnumber="37">Igni eris cibus, sanguis tuus erit in medio terrae; oblivioni traderis, quia ego Dominus locutus sum ".</VERS>
    </CHAPTER>
    <CHAPTER cnumber="22">
      <VERS vnumber="1">Et factum est verbum Do mini ad me dicens:</VERS>
      <VERS vnumber="2">" Et tu, fili hominis, num iudicas, num iudicas civitatem sanguinum?</VERS>
      <VERS vnumber="3">Et ostendes ei omnes abominationes suas et dices: Haec dicit Dominus Deus: Civitas effundens sanguinem in medio sui, ut veniat tempus eius et, quae fecit idola contra semetipsam, ut pollueretur.</VERS>
      <VERS vnumber="4">In sanguine tuo, qui a te effusus est, deliquisti; et in idolis tuis, quae fecisti, polluta es; et appropinquare fecisti dies tuos et adduxisti tempus annorum tuorum. Propterea dedi te opprobrium gentibus et irrisionem universis terris.</VERS>
      <VERS vnumber="5">Quae iuxta sunt et quae procul a te, triumphabunt de te, sordibus famosa, grandis tumultu.</VERS>
      <VERS vnumber="6">Ecce principes Israel singuli pro brachio suo fuerunt in te ad effundendum sanguinem.</VERS>
      <VERS vnumber="7">Pater et mater contempti sunt in te, advena oppressus est in medio tui, pupillum et viduam afflixerunt apud te.</VERS>
      <VERS vnumber="8">Sanctuaria mea sprevisti et sabbata mea profanasti.</VERS>
      <VERS vnumber="9">Viri detractores fuerunt in te ad effundendum sanguinem et super montes comederunt in te; scelus operati sunt in medio tui.</VERS>
      <VERS vnumber="10">Verecundiora patris discooperuerunt in te, immunditiam menstruatae humiliaverunt in te;</VERS>
      <VERS vnumber="11">et unus in uxorem proximi sui operatus est abominationem, et alter nurum suam polluit nefarie; frater sororem suam, filiam patris sui, oppressit in te.</VERS>
      <VERS vnumber="12">Munera acceperunt apud te ad effundendum sanguinem, usuram et fenus accepisti et avare proximos tuos calumniabaris meique oblita es, ait Dominus Deus.</VERS>
      <VERS vnumber="13">Ecce complosi manus meas super lucrum tuum, quod fecisti, et super sanguinem, qui effusus est in medio tui.</VERS>
      <VERS vnumber="14">Numquid sustinebit cor tuum, aut praevalebunt manus tuae in diebus, quos ego faciam tibi? Ego Dominus locutus sum et faciam;</VERS>
      <VERS vnumber="15">et dispergam te in nationes et ventilabo te in terras et deficere faciam immunditiam tuam a te:</VERS>
      <VERS vnumber="16">et profanabo me in te in conspectu gentium, et scies quia ego Dominus.</VERS>
      <VERS vnumber="17">Et factum est verbum Domini ad me dicens:</VERS>
      <VERS vnumber="18">" Fili hominis, versa est mihi domus Israel in scoriam; omnes isti argentum et aes et stannum et ferrum et plumbum in medio fornacis, scoria facti sunt.</VERS>
      <VERS vnumber="19">Propterea haec dicit Dominus Deus: Eo quod versi estis omnes in scoriam, propterea ecce ego congregabo vos in medio Ierusalem</VERS>
      <VERS vnumber="20">congregatione argenti et aeris et ferri et plumbi et stanni in medio fornacis, ut succendatur in ea ignis ad conflandum: sic congregabo in furore meo et in ira mea et ponam et conflabo vos</VERS>
      <VERS vnumber="21">et congregabo vos et succendam vos in igne furoris mei, et conflabimini in medio eius.</VERS>
      <VERS vnumber="22">Ut conflatur argentum in medio fornacis, sic conflabimini in medio eius; et scietis quia ego Dominus effuderim indignationem meam super vos.</VERS>
      <VERS vnumber="23">Et factum est verbum Domini ad me dicens:</VERS>
      <VERS vnumber="24">" Fili hominis, dic ei: Tu es terra, super quam non cecidit pluvia neque imber in die furoris,</VERS>
      <VERS vnumber="25">cuius duces in medio eius sicut leo rugiens capiensque praedam: animas devoraverunt, opes et pretium acceperunt, viduas eius multiplicaverunt in medio illius.</VERS>
      <VERS vnumber="26">Sacerdotes eius contempserunt legem meam et polluerunt sanctuaria mea, inter sanctum et profanum non habuerunt distantiam et inter pollutum et mundum non docuerunt distinguere et a sabbatis meis averterunt oculos suos, et coinquinabar in medio eorum.</VERS>
      <VERS vnumber="27">Principes eius in medio illius quasi lupi rapientes praedam ad effundendum sanguinem et perdendas animas et avare sectanda lucra.</VERS>
      <VERS vnumber="28">Prophetae autem eius liniebant eis omnia calce, videntes vana et divinantes eis mendacium, dicentes: "Haec dicit Dominus Deus", cum Dominus non sit locutus.</VERS>
      <VERS vnumber="29">Populus terrae calumniabatur calumniam et rapiebat violenter; egenum et pauperem affligebant et advenam opprimebant absque iudicio.</VERS>
      <VERS vnumber="30">Et quaesivi de eis virum, qui interponeret saepem et staret in confractione contra me pro terra, ne dissiparem eam, et non inveni.</VERS>
      <VERS vnumber="31">Et effudi super eos indignationem meam, in igne irae meae consumpsi eos, viam eorum in caput eorum reddidi ", ait Dominus Deus.</VERS>
    </CHAPTER>
    <CHAPTER cnumber="23">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, duae mulieres filiae matris unius fuerunt</VERS>
      <VERS vnumber="3">et fornicatae sunt in Aegypto, in adulescentia sua fornicatae sunt; ibi subacta sunt ubera earum, et tactae sunt mammae virginitatis earum.</VERS>
      <VERS vnumber="4">Nomina autem earum Oolla maior et Ooliba soror eius; et habui eas, et pepererunt filios et filias: porro earum nomina Samaria Oolla et Ierusalem Ooliba.</VERS>
      <VERS vnumber="5">Fornicata est igitur Oolla discedens a me; et insanivit in amatores suos, in Assyrios: bellatores</VERS>
      <VERS vnumber="6">vestitos hyacintho, principes et magistratus, iuvenes desiderabiles universi, equites ascensores equorum.</VERS>
      <VERS vnumber="7">Et dedit fornicationes suas ad eos electos filiorum Assyriae universos; et apud omnes, in quos insanivit, in omnibus idolis eorum polluta est.</VERS>
      <VERS vnumber="8">Insuper et fornicationes suas, quas habuerat in Aegypto, non reliquit; nam et illi dormierunt cum ea in adulescentia eius, et illi tetigerant ubera virginitatis eius et effuderant fornicationem suam super eam.</VERS>
      <VERS vnumber="9">Propterea tradidi eam in manus amatorum suorum, in manus filiorum Assyriae, in quos insanivit;</VERS>
      <VERS vnumber="10">ipsi discooperuerunt ignominiam eius, filios et filias illius tulerunt et ipsam occiderunt gladio; et facta est famosa mulieribus, et iudicia perpetrarunt in ea.</VERS>
      <VERS vnumber="11">Quod cum vidisset soror eius Ooliba, plus quam illa insanivit libidine et fornicatione sua super fornicationem sororis suae.</VERS>
      <VERS vnumber="12">In filios Assyriorum amore exarsit: duces et magistratus, bellatores indutos veste pretiosa, equites, qui vectabantur equis, adulescentes cuncti desiderabiles.</VERS>
      <VERS vnumber="13">Et vidi quod polluta esset: via una ambarum;</VERS>
      <VERS vnumber="14">et auxit fornicationes suas. Cumque vidisset viros depictos in pariete, imagines Chaldaeorum expressas sinopide,</VERS>
      <VERS vnumber="15">et accinctos balteis renes, et tiaras defluentes in capitibus eorum; aspectus essedariorum omnibus, similitudo filiorum Babylonis, quorum patria Chaldaea.</VERS>
      <VERS vnumber="16">Et insanivit super eos concupiscentia oculorum suorum et misit nuntios ad eos in Chaldaeam.</VERS>
      <VERS vnumber="17">Cumque venissent ad eam filii Babylonis ad cubile amoris, polluerunt eam stupris suis; et, cum polluta esset ab eis, recessit anima eius ab illis.</VERS>
      <VERS vnumber="18">Cum manifestasset fornicationes suas et discooperuisset ignominiam suam, recessit anima mea ab ea, sicut recesserat anima mea a sorore eius.</VERS>
      <VERS vnumber="19">Multiplicavit autem fornicationes suas, recordans dies adulescentiae suae, quibus fornicata est in terra Aegypti;</VERS>
      <VERS vnumber="20">et insanivit libidine in amatores suos, quorum membra sunt ut membra asinorum, et sicut fluxus equorum fluxus eorum.</VERS>
      <VERS vnumber="21">Et desiderasti scelus adulescentiae tuae, quando subacta sunt in Aegypto ubera tua, et tactae mammae pubertatis tuae.</VERS>
      <VERS vnumber="22">Propterea, Ooliba, haec dicit Dominus Deus: Ecce ego suscitabo amatores tuos contra te, de quibus recessit anima tua; et congregabo eos adversum te in circuitu,</VERS>
      <VERS vnumber="23">filios Babylonis et universos Chaldaeos, Phacud et Sue et Cue, omnes filios Assyriorum cum eis, iuvenes desiderabiles, duces et magistratus universos, essedarios et nominatos, ascensores equorum omnes.</VERS>
      <VERS vnumber="24">Et venient super te instructi curru et rota, cum multitudine populorum; scuto et clipeo et galea armabuntur contra te undique, et dabo coram eis iudicium, et iudicabunt te iudiciis suis.</VERS>
      <VERS vnumber="25">Et ponam zelum meum in te, quem exercent tecum in furore: nasum tuum et aures tuas praecident et, quae remanserint de te, gladio concident; ipsi filios tuos et filias tuas capient, et novissimum tuum devorabitur igni.</VERS>
      <VERS vnumber="26">Et denudabunt te vestimentis tuis et tollent vasa gloriae tuae;</VERS>
      <VERS vnumber="27">et cessare faciam scelus tuum de te et fornicationem tuam de terra Aegypti, nec levabis oculos tuos ad eos et Aegypti non recordaberis amplius.</VERS>
      <VERS vnumber="28">Quia haec dicit Dominus Deus: Ecce ego tradam te in manu eorum, quos odisti, in manu, de quibus recessit anima tua;</VERS>
      <VERS vnumber="29">et agent tecum in odio et tollent omnes labores tuos et dimittent te nudam et ignominia plenam, et revelabitur ignominia fornicationum tuarum, scelus tuum et fornicationes tuae.</VERS>
      <VERS vnumber="30">Fecerunt haec tibi, quia fornicata es post gentes, inter quas polluta es in idolis earum.</VERS>
      <VERS vnumber="31">In via sororis tuae ambulasti, et dabo calicem eius in manu tua.</VERS>
      <VERS vnumber="32">Haec dicit Dominus Deus:Calicem sororis tuae bibesprofundum et latumC eris in derisum et in subsannationem C:est capacissimus.</VERS>
      <VERS vnumber="33">Ebrietate et dolore repleberis,calice stuporis et horroris,calice sororis tuae Samariae,</VERS>
      <VERS vnumber="34">et bibes illum et epotabis usque ad faeces;et fragmenta eius rodeset ubera tua lacerabis,quia ego locutus sum ",ait Dominus Deus.</VERS>
      <VERS vnumber="35">Propterea haec dicit Dominus Deus: " Quia oblita es mei et proiecisti me post tergum tuum, tu quoque porta scelus tuum et fornicationes tuas ".</VERS>
      <VERS vnumber="36">Et ait Dominus ad me: " Fili hominis, numquid iudicas Oollam et Oolibam? Annuntia ergo eis scelera earum.</VERS>
      <VERS vnumber="37">Quia adulteratae sunt, et sanguis in manibus earum, et cum idolis suis fornicatae sunt; insuper et filios suos, quos genuerunt mihi, obtulerunt eis ad devorandum.</VERS>
      <VERS vnumber="38">Sed et hoc fecerunt mihi: polluerunt sanctuarium meum in die illa et sabbata mea profanaverunt.</VERS>
      <VERS vnumber="39">Cumque immolarent filios suos idolis suis et ingrederentur sanctuarium meum in die illa, ut polluerent illud, ecce haec fecerunt in medio domus meae.</VERS>
      <VERS vnumber="40">Quin et miserunt ad viros venientes de longe, ad quos nuntius missus erat; itaque ecce venerunt. Quibus te lavisti et circumlevisti stibio oculos tuos et ornata es mundo muliebri;</VERS>
      <VERS vnumber="41">sedisti in lecto pulcherrimo, et mensa ornata est ante te, thymiama meum et unguentum meum posuisti super eam.</VERS>
      <VERS vnumber="42">Et vox multitudinis exsultantis erat apud eam et apud viros multitudo hominum, qui adducebantur de deserto; et posuerunt armillas in manibus earum et coronas speciosas in capitibus earum.</VERS>
      <VERS vnumber="43">Et dixi de ea, quae attrita est in adulteriis: Nunc fornicabitur in fornicatione sua etiam haec.</VERS>
      <VERS vnumber="44">Et ingressi sunt ad eam quasi ad mulierem meretricem; sic ingrediebantur ad Oollam et ad Oolibam, mulieres nefarias.</VERS>
      <VERS vnumber="45">Viri ergo iusti sunt; hi iudicabunt eas iudicio adulterarum et iudicio effundentium sanguinem, quia adulterae sunt, et sanguis in manibus earum.</VERS>
      <VERS vnumber="46">Haec enim dicit Dominus Deus: " Adduc ad eas congregationem et trade eas in terrorem et in rapinam;</VERS>
      <VERS vnumber="47">et lapidentur lapidibus congregationis et confodiantur gladiis eorum; filios et filias earum interficiant et domos earum igne succendant.</VERS>
      <VERS vnumber="48">Et auferam scelus de terra, et discent omnes mulieres, ne faciant secundum scelus vestrum;</VERS>
      <VERS vnumber="49">et dabunt scelus vestrum super vos, et peccata idolorum vestrorum portabitis et scietis quia ego Dominus Deus ".</VERS>
    </CHAPTER>
    <CHAPTER cnumber="24">
      <VERS vnumber="1">Et factum est verbum Do mini ad me in anno nono, in mense decimo, decima mensis, dicens:</VERS>
      <VERS vnumber="2">"Fili hominis, scribe tibi nomen diei huius, in qua aggressus est rex Babylonis adversum Ierusalem hodie.</VERS>
      <VERS vnumber="3">Et dices per proverbium ad domum irritatricem parabolam et loqueris ad eos: Haec dicit Dominus Deus:Pone ollam; pone, inquam,et mitte in ea aquam.</VERS>
      <VERS vnumber="4">Congere frusta eius in ea,omnem partem bonam, femur et armum,electis ossibus imple eam,</VERS>
      <VERS vnumber="5">pinguissimum pecus assume.Compone quoque struem lignorum sub ea;effervescant frusta eius,et coque ossa illius in medio eius.</VERS>
      <VERS vnumber="6">Propterea haec dicit Dominus Deus:Vae civitati sanguinum,ollae, cuius rubigo in ea est,et rubigo eius non exivit de ea!Per partes et per partes suas eice ex ea,neque cadat super eam sors.</VERS>
      <VERS vnumber="7">Sanguis enim eius in medio eius est,super limpidissimam petram effudit illum;non effudit illum super terram,ut possit operiri pulvere;</VERS>
      <VERS vnumber="8">ut superducerem indignationem meamet vindicta ulciscerer,dedi sanguinem eiussuper petram limpidissimam, ne operiretur.</VERS>
      <VERS vnumber="9">Propterea haec dicit Dominus Deus:Vae civitati sanguinum,cuius ego grandem faciam pyram!</VERS>
      <VERS vnumber="10">Congere ligna, succende ignem,coque carnes usque ad consumptionemet effunde ius,et ossa comburentur.</VERS>
      <VERS vnumber="11">Relinque quoque eam super prunas vacuam,ut incalescat, et ardescat aes eius,et confletur in medio eius inquinamentum eius,et consumatur rubigo eius.</VERS>
      <VERS vnumber="12">Multo labore sudatum est,et non exibit de ea nimia rubigo eius,neque per ignem.</VERS>
      <VERS vnumber="13">Immunditia tua execrabilis, quia mundare te volui, et non es mundata a sordibus tuis; sed nec mundaberis prius, donec quiescere faciam indignationem meam in te.</VERS>
      <VERS vnumber="14">Ego Dominus locutus sum; veniet et faciam: non indulgebo nec parcam nec placabor. Iuxta vias tuas et iuxta opera tua iudicabo te ", dicit Dominus.</VERS>
      <VERS vnumber="15">Et factum est verbum Domini ad me dicens:</VERS>
      <VERS vnumber="16">" Fili hominis, ecce ego tollo a te delicias oculorum tuorum in plaga, et non planges neque plorabis, neque fluent lacrimae tuae.</VERS>
      <VERS vnumber="17">Ingemisce tacens, mortuorum luctum non facies, corona tua circumligata sit tibi, et calceamenta tua pones in pedibus tuis nec amictu ora velabis nec cibos lugentium comedes ".</VERS>
      <VERS vnumber="18">Locutus sum ergo ad populum mane, et mortua est uxor mea vespere; fecique mane, sicut praeceperat mihi.</VERS>
      <VERS vnumber="19">Et dixit ad me populus: " Quare non indicas nobis, quid ista significent, quae tu facis? ".</VERS>
      <VERS vnumber="20">Et dixi ad eos: " Sermo Domini factus est ad me dicens:</VERS>
      <VERS vnumber="21">Loquere domui Israel: Haec dicit Dominus Deus: Ecce ego polluam sanctuarium meum, superbiam roboris vestri et delicias oculorum vestrorum et sollicitudinem animae vestrae. Filii vestri et filiae, quas reliquistis, gladio cadent.</VERS>
      <VERS vnumber="22">Et facietis, sicut feci: ora amictu non velabitis et cibos lugentium non comedetis,</VERS>
      <VERS vnumber="23">coronas habebitis in capitibus vestris et calceamenta in pedibus, non plangetis neque flebitis, sed tabescetis in iniquitatibus vestris, et unusquisque gemet ad fratrem suum.</VERS>
      <VERS vnumber="24">Eritque Ezechiel vobis in portentum: iuxta omnia, quae fecit, facietis, cum venerit istud, et scietis quia ego Dominus Deus.</VERS>
      <VERS vnumber="25">Et tu, fili hominis, ecce in die, quo tollam ab eis fortitudinem eorum et gaudium magnificentiae et delicias oculorum eorum et desiderium animae eorum, filios et filias eorum;</VERS>
      <VERS vnumber="26">in die illa, cum venerit fugiens ad te, ut annuntiet tibi,</VERS>
      <VERS vnumber="27">in die, inquam, illa aperietur os tuum cum eo, qui fugit; et loqueris et non silebis ultra erisque eis in portentum, et scient quia ego Dominus.</VERS>
    </CHAPTER>
    <CHAPTER cnumber="25">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, pone faciem tuam contra filios Ammon et propheta de eis</VERS>
      <VERS vnumber="3">et dices filiis Ammon: Audite verbum Domini Dei.Haec dicit Dominus Deus: Pro eo quod dixisti: "Euge!" super sanctuarium meum, quia pollutum est, et super terram Israel, quoniam desolata est, et super domum Iudae, quoniam ducti sunt in captivitatem,</VERS>
      <VERS vnumber="4">idcirco ego tradam te filiis orientalibus in hereditatem, et collocabunt castra sua in te et ponent in te tentoria sua; ipsi comedent fruges tuas, et ipsi bibent lac tuum.</VERS>
      <VERS vnumber="5">Daboque Rabba in pascua camelorum et filios Ammon in cubile pecorum, et scietis quia ego Dominus.</VERS>
      <VERS vnumber="6">Quia haec dicit Dominus Deus: Pro eo quod plausisti manu et percussisti pede et gavisa es ex toto affectu super terram Israel,</VERS>
      <VERS vnumber="7">idcirco ecce ego extendam manum meam super te et tradam te in direptionem gentium et interficiam te de populis et perdam de terris et conteram, et scies quia ego Dominus.</VERS>
      <VERS vnumber="8">Haec dicit Dominus Deus: Pro eo quod dixerunt Moab et Seir: "Ecce sicut omnes gentes domus Iudae!",</VERS>
      <VERS vnumber="9">idcirco ecce ego aperiam latus Moab privans eam civitatibus, civitatibus, inquam, eius, a finibus eius, decore terrae: Bethiesimoth et Baalmeon et Cariathaim;</VERS>
      <VERS vnumber="10">filiis orientis cum filiis Ammon dabo eam in hereditatem, ut non sit memoria ultra filiorum Ammon in gentibus.</VERS>
      <VERS vnumber="11">Et in Moab faciam iudicia, et scient quia ego Dominus.</VERS>
      <VERS vnumber="12">Haec dicit Dominus Deus: Pro eo quod fecit Idumaea ultionem, ut se vindicaret de domo Iudae, peccavitque delinquens et vindictam expetivit de eis,</VERS>
      <VERS vnumber="13">idcirco haec dicit Dominus Deus: Extendam manum meam super Idumaeam et auferam de ea hominem et iumentum et faciam eam desertum; de Theman et usque Dedan gladio cadent.</VERS>
      <VERS vnumber="14">Et dabo ultionem meam super Idumaeam per manum populi mei Israel, et facient in Edom iuxta iram meam et furorem meum, et scient vindictam meam, dicit Dominus Deus.</VERS>
      <VERS vnumber="15">Haec dicit Dominus Deus: Pro eo quod fecerunt Palaestini in vindicta et ulti se sunt toto animo interficientes et implentes inimicitias sempiternas,</VERS>
      <VERS vnumber="16">propterea haec dicit Dominus Deus: Ecce ego extendam manum meam super Palaestinos et interficiam Cherethaeos et perdam reliquias maritimae regionis;</VERS>
      <VERS vnumber="17">faciamque in eis ultiones magnas, arguens in furore, et scient quia ego Dominus, cum dedero vindictam meam super eos ".</VERS>
    </CHAPTER>
    <CHAPTER cnumber="26">
      <VERS vnumber="1">Et factum est in undecimo anno, prima mensis, factus est sermo Domini ad me dicens:</VERS>
      <VERS vnumber="2">"Fili hominis, pro eo quod dixit Tyrus de Ierusalem:Euge, confracta estporta populorum!Conversa est ad me;quae erat plena, deserta est",</VERS>
      <VERS vnumber="3">propterea haec dicit Dominus Deus:Ecce ego super te, Tyre,et ascendere faciam ad te gentes multas,sicut ascendit mare fluctuans;</VERS>
      <VERS vnumber="4">et dissipabunt muros Tyriet destruent turres eius,et radam pulverem eius de ea,et dabo eam in limpidissimam petram.</VERS>
      <VERS vnumber="5">Siccatio sagenarumerit in medio maris,quia ego locutus sum,ait Dominus Deus;et erit in direptionem gentibus.</VERS>
      <VERS vnumber="6">Filiae quoque eius, quae sunt in agro,gladio interficientur,et scient quia ego Dominus.</VERS>
      <VERS vnumber="7">Quia haec dicit Dominus Deus:Ecce ego adducam ad TyrumNabuchodonosor, regem Babylonis,ab aquilone, regem regum,cum equis et curribus et equitibuset coetu populoque magno.</VERS>
      <VERS vnumber="8">Filias tuas, quae sunt in agro,gladio interficiet,et circumdabit te munitionibuset comportabit aggerem in gyroet levabit contra te clipeum</VERS>
      <VERS vnumber="9">et vineas et arietes temperabit in muros tuoset turres tuas destruet in armatura sua.</VERS>
      <VERS vnumber="10">Inundatione equorum eiusoperiet te pulvis eorum,a sonitu equitumet rotarum et curruummovebuntur muri tui,dum ingressus fuerit portas tuasquasi per introitus urbis dissipatae.</VERS>
      <VERS vnumber="11">Ungulis equorum suorumconculcabit omnes plateas tuas,populum tuum gladio caedet,et columnae tuae fortissimaein terram corruent.</VERS>
      <VERS vnumber="12">Vastabunt opes tuas,diripient negotiationes tuaset destruent muros tuoset domos tuas praeclaras subvertentet lapides tuos et ligna tua et pulverem tuumin medio aquarum ponent.</VERS>
      <VERS vnumber="13">Et quiescere faciam tumultum canticorum tuorum,et sonitus cithararum tuarum non audietur amplius,</VERS>
      <VERS vnumber="14">et dabo te in limpidissimam petram;siccatio sagenarum eris,nec aedificaberis ultra,quia ego locutus sum,dicit Dominus Deus.</VERS>
      <VERS vnumber="15">Haec dicit Dominus Deus Tyro: Numquid non a sonitu ruinae tuae et gemitu interfectorum tuorum, cum occisi fuerint in medio tui, commovebuntur insulae?</VERS>
      <VERS vnumber="16">Et descendent de sedibus suis omnes principes maris et auferent pallia sua et vestimenta sua varia abicient; et induentur stupore, in terra sedebunt et attoniti et tremefacti stupebunt super te.</VERS>
      <VERS vnumber="17">Et assumentes super te lamentum dicent tibi:Quomodo peristi, quae habitas in mari,urbs inclita,quae fuisti fortis in maricum habitatoribus tuis,quos formidabant universi!</VERS>
      <VERS vnumber="18">Nunc stupebunt navesin die ruinae tuae,et turbabuntur insulae in mariob exitum tuum".</VERS>
      <VERS vnumber="19">Quia haec dicit Dominus Deus: Cum dedero te urbem desolatam sicut civitates, quae non habitantur, et adduxero super te abyssum, et operuerint te aquae multae,</VERS>
      <VERS vnumber="20">detraham te cum his, qui descendunt in lacum, ad populum pristinum et collocabo te in profundis terrae sicut ruinas a saeculo cum his, qui descendunt in lacum, ut non habiteris et consistas in terra viventium;</VERS>
      <VERS vnumber="21">in nihilum redigam te, et non eris et requisita non invenieris ultra in sempiternum ", dicit Dominus Deus.</VERS>
    </CHAPTER>
    <CHAPTER cnumber="27">
      <VERS vnumber="1">Et factum est verbum Do mini ad me dicens:</VERS>
      <VERS vnumber="2">"Tu er go, fili hominis, assume super Tyrum lamentum</VERS>
      <VERS vnumber="3">et dices Tyro, quae habitat in introitu maris, negotiatrici populorum ad insulas multas: Haec dicit Dominus Deus:O Tyre, tu dixisti: "Perfecti decoris ego sum!".</VERS>
      <VERS vnumber="4">In corde maris fines tui;qui te aedificaverunt, impleverunt decorem tuum.</VERS>
      <VERS vnumber="5">Abietibus de Sanir exstruxerunttibi omnia tabulata;cedrum de libano tulerunt,ut facerent tibi malum;</VERS>
      <VERS vnumber="6">quercus de Basandolaverunt in remos tuoset transtra tua fecerunt ex eboreet cupressis de insulis Cetthim.</VERS>
      <VERS vnumber="7">Byssus varia texta de Aegyptoerat tibi in velum,ut poneretur in malo,hyacinthus et purpura de insulis Elisafacta sunt operimentum tuum.</VERS>
      <VERS vnumber="8">Habitatores Sidonis et Aradiifuerunt remiges tui;sapientes tui, Tyre,facti sunt nautae tui.</VERS>
      <VERS vnumber="9">Senes Gibli et prudentes eius fuerunt in te,ut sarcirent rimas tuas.Omnes naves maris et nautae earumfuerunt in te, ut mercarentur merces tuas.</VERS>
      <VERS vnumber="10">Persae et Lud et Phuterant in exercitu tuo,viri bellatores tui.Clipeum et galeam suspenderunt in te;ipsi dederunt tibi splendorem.</VERS>
      <VERS vnumber="11">Filii Aradii cum exercitu tuo erant super muros tuos in circuitu, et Gammadii erant in turribus tuis. Clipeos suos suspenderunt in muris tuis per gyrum; ipsi compleverunt pulchritudinem tuam.</VERS>
      <VERS vnumber="12">Tharsis negotiatrix tua propter multitudinem cunctarum divitiarum; argentum, ferrum, stannum plumbumque dederunt pro mercibus tuis.</VERS>
      <VERS vnumber="13">Iavan, Thubal et Mosoch ipsi institores tui; mancipia et vasa aerea adduxerunt tibi in commutationem populo tuo.</VERS>
      <VERS vnumber="14">De domo Thogorma equos et equites et mulos adduxerunt pro mercibus tuis ad forum tuum;</VERS>
      <VERS vnumber="15">filii Rhodi negotiatores tui; insulae multae negotiatio manus tuae: dentes eburneos et ebenina reddiderunt tibi ut tributum.</VERS>
      <VERS vnumber="16">Edom negotiator tuus propter multitudinem operum tuorum; carbunculum, purpuram et scutulata et byssum et corallia et rubinum attulerunt pro mercibus tuis.</VERS>
      <VERS vnumber="17">Iuda et terra Israel ipsi institores tui; frumentum primum, balsamum et mel et oleum et resinam attulerunt tibi in commutationem.</VERS>
      <VERS vnumber="18">Damascenus negotiator tuus propter multitudinem operum tuorum, propter multitudinem diversarum opum; vinum de Helbon et lanam de Sahar</VERS>
      <VERS vnumber="19">et vinum de Uzal pro mercibus tuis dederunt; ferrum fabrefactum, cassia et calamus in commutatione tua erat.</VERS>
      <VERS vnumber="20">Dedan institores tui in tapetibus ad equitandum.</VERS>
      <VERS vnumber="21">Arabia et universi principes Cedar ipsi negotiatores manus tuae; cum agnis et arietibus et haedis, cum quibus erant negotiatores tui.</VERS>
      <VERS vnumber="22">Venditores Saba et Regma, ipsi negotiatores tui, universa prima aromata et omnem lapidem pretiosum et aurum dederunt pro mercibus tuis.</VERS>
      <VERS vnumber="23">Charran et Chenne et Eden negotiatores tui; Saba, Assyria et Chelmad venditores tui.</VERS>
      <VERS vnumber="24">Ipsi negotiatores tui cum vestibus splendidis, involucris hyacinthinis et polymitis texturisque discoloribus, funibus obvolutis et cedris in negotiationibus tuis.</VERS>
      <VERS vnumber="25">Naves Tharsis, principes tuiin negotiatione tua;et repleta es et glorificata nimisin corde maris.</VERS>
      <VERS vnumber="26">In aquis multis adduxerunt teremiges tui;ventus auster contrivit tein corde maris.</VERS>
      <VERS vnumber="27">Divitiae tuae et thesauri tui et multiplices merces tuae,nautae tui et gubernatores tui,resarcientes rimas tuas et commutantes merces tuas,omnes quoque viri bellatores tui,qui sunt in te,cum universa multitudine tua,quae est in medio tui,cadent in corde marisin die ruinae tuae.</VERS>
      <VERS vnumber="28">A sonitu clamoris gubernatorum tuorumconturbabuntur litora.</VERS>
      <VERS vnumber="29">Et descendent de navibus suisomnes, qui tenebant remum;nautae et universi gubernatores marisin terra stabunt.</VERS>
      <VERS vnumber="30">Et eiulabunt super te voce magnaet clamabunt amare;et superiacient pulverem capitibus suis,in cinere volutabuntur.</VERS>
      <VERS vnumber="31">Et radent super te calvitiumet accingentur ciliciiset plorabunt te in amaritudine animaeploratu amarissimo;</VERS>
      <VERS vnumber="32">et assument super te congementes carmen lugubreet plangent te:Quae est ut Tyrus, quae obmutuitin medio maris?</VERS>
      <VERS vnumber="33">Cum venissent merces tuae de mari, satiasti populos multos;in multitudine divitiarum tuarum et mercium tuarumditasti reges terrae.</VERS>
      <VERS vnumber="34">Nunc contrita es a mariin profundis aquarum.Opes tuae et omnis multitudo tua,quae erat in medio tui,ceciderunt.</VERS>
      <VERS vnumber="35">Universi habitatores insularumobstupuerunt super te,et reges earum horrore formidarunt vultu conturbato;</VERS>
      <VERS vnumber="36">negotiatores in populis sibilaverunt super te.In horrorem facta eset non eris usque in perpetuum" ".</VERS>
    </CHAPTER>
    <CHAPTER cnumber="28">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, dic principi Tyri: Haec dicit Dominus Deus:Eo quod elevatum est cor tuum,et dixisti: "Deus ego sumet in cathedra deorum sedeoin corde maris!",cum sis homo et non Deus,et dedisti cor tuum quasi cor Dei.</VERS>
      <VERS vnumber="3">Ecce sapientior es tu Danel,omne secretum non est absconditum a te,</VERS>
      <VERS vnumber="4">in sapientia et prudentia tuafecisti tibi opeset acquisisti aurum et argentumin thesauris tuis;</VERS>
      <VERS vnumber="5">in multitudine sapientiae tuae et in negotiatione tuamultiplicasti tibi opes,et elevatum est cor tuum in opibus tuis.</VERS>
      <VERS vnumber="6">Propterea haec dicit Dominus Deus: Eo quod fecisti cor tuum quasi cor Dei,</VERS>
      <VERS vnumber="7">idcirco ecce ego adducam super tealienos violentissimos gentium;et nudabunt gladios suos super pulchritudinem sapientiae tuaeet polluent splendorem tuum.</VERS>
      <VERS vnumber="8">In fossam detrahent te, et morierisinteritu occisorum in corde maris.</VERS>
      <VERS vnumber="9">Numquid dicens loqueris: "Deus ego sum!"coram interficientibus te,cum sis homo et non Deusin manu occidentium te?</VERS>
      <VERS vnumber="10">Morte incircumcisorum morierisin manu alienorum,quia ego locutus sum ",ait Dominus Deus.</VERS>
      <VERS vnumber="11">Et factus est sermo Domini ad me dicens: " Fili hominis, leva planctum super regem Tyri</VERS>
      <VERS vnumber="12">et dices ei: Haec dicit Dominus Deus:Tu signaculum perfectum,plenus sapientia et perfectus decore;</VERS>
      <VERS vnumber="13">in deliciis paradisi Dei fuisti,omnis lapis pretiosus operimentum tuum:sardius, topazius et iaspis,chrysolithus et onyx et beryllus,sapphirus et carbunculus et smaragdus,aurum opus caelaturae in te;in die, qua conditus es, praeparata sunt.</VERS>
      <VERS vnumber="14">Cum cherub extento et protegente te posui te,in monte sancto Dei fuisti,in medio lapidum ignitorum ambulasti,</VERS>
      <VERS vnumber="15">perfectus in viis tuisa die conditionis tuae,donec inventa est iniquitas in te.</VERS>
      <VERS vnumber="16">In multitudine negotiationis tuae repleta sunt interiora tuainiquitate, et peccasti.Et eieci te de monte Dei,et perdidit te cherub protegensde medio lapidum ignitorum.</VERS>
      <VERS vnumber="17">Elevatum est cor tuum in decore tuo;perdidisti sapientiam tuam propter splendorem tuum:in terram proieci te,ante faciem regum dedi te, ut cernerent te.</VERS>
      <VERS vnumber="18">In multitudine iniquitatum tuarumet iniquitate negotiationis tuaepolluisti sanctuaria tua;producam ergo ignem de medio tui,qui comedat te,et dabo te in cinerem super terramin conspectu omnium videntium te.</VERS>
      <VERS vnumber="19">Omnes, qui viderint te, in gentibusobstupescent super te;in horrorem factus eset non eris in perpetuum ".</VERS>
      <VERS vnumber="20">Et factus est sermo Domini ad me dicens:</VERS>
      <VERS vnumber="21">" Fili hominis, pone faciem tuam contra Sidonem et propheta de ea</VERS>
      <VERS vnumber="22">et dices: Haec dicit Dominus Deus:Ecce ego ad te, Sidon,et glorificabor in medio tui,et scient quia ego Dominus,cum fecero in ea iudiciaet sanctificatus fuero in ea.</VERS>
      <VERS vnumber="23">Et immittam ei pestilentiamet sanguinem in plateis eius,et corruent interfecti in medio eius gladio per circuitum,et scient quia ego Dominus.</VERS>
      <VERS vnumber="24">Et non erit ultra domui Israel stimulus amaritudinis et spina dolorem inferens undique per circuitum eorum, qui adversantur eis, et scient quia ego Dominus Deus.</VERS>
      <VERS vnumber="25">Haec dicit Dominus Deus: Quando congregavero domum Israel de populis, in quibus dispersi sunt, sanctificabor in eis coram gentibus, et habitabunt in terra sua, quam dedi servo meo Iacob;</VERS>
      <VERS vnumber="26">et habitabunt in ea securi et aedificabunt domos plantabuntque vineas et habitabunt confidenter, cum fecero iudicia in omnibus, qui adversantur eis per circuitum, et scient quia ego Dominus Deus eorum ".</VERS>
    </CHAPTER>
    <CHAPTER cnumber="29">
      <VERS vnumber="1">In anno decimo, in decimo mense, duodecima mensis, factum est verbum Domini ad me dicens:</VERS>
      <VERS vnumber="2">" Fili hominis, pone faciem tuam contra pharaonem, regem Aegypti, et prophetabis de eo et de Aegypto universa.</VERS>
      <VERS vnumber="3">Loquere et dices: Haec dicit Dominus Deus:Ecce ego ad te, pharao,rex Aegypti,draco magne, qui cubasin medio fluminum tuorumet dicis: "Meus est fluvius,et ego feci memetipsum!".</VERS>
      <VERS vnumber="4">Et ponam uncos in maxillis tuiset agglutinabo pisces fluminum tuorum squamis tuiset extraham te de medio fluminum tuorum,et universi pisces tui squamis tuis adhaerebunt.</VERS>
      <VERS vnumber="5">Et proiciam te in desertumet omnes pisces fluminum tuorum.Super faciem terrae cades;non colligeris neque congregaberis.Bestiis terrae et volatilibus caelidedi te ad devorandum.</VERS>
      <VERS vnumber="6">Et scient omnes habitatores Aegyptiquia ego Dominus,pro eo quod fuisti baculus arundineusdomui Israel:</VERS>
      <VERS vnumber="7">quando apprehenderunt te manu,confractus es et lacerasti omnem umerum eorumet, innitentibus eis super te,comminutus eset dissolvisti omnes lumbos eorum.</VERS>
      <VERS vnumber="8">Propterea haec dicit Dominus Deus: Ecce ego adducam super te gladium et interficiam de te hominem et iumentum;</VERS>
      <VERS vnumber="9">et erit terra Aegypti in desertum et solitudinem, et scient quia ego Dominus. Pro eo quod dixeris: "Fluvius meus est, et ego feci!",</VERS>
      <VERS vnumber="10">idcirco ecce ego ad te et ad flumina tua, daboque terram Aegypti in solitudines, gladio dissipatam a Magdolo ad Syenen et usque ad terminos Chus.</VERS>
      <VERS vnumber="11">Non pertransibit eam pes hominis, neque pes iumenti gradietur in ea, et non habitabitur quadraginta annis;</VERS>
      <VERS vnumber="12">daboque terram Aegypti desertam in medio terrarum desertarum, et civitates eius in medio urbium subversarum erunt desolatae quadraginta annis, et dispergam Aegyptios in nationes et ventilabo eos in terras.</VERS>
      <VERS vnumber="13">Quia haec dicit Dominus Deus: Post finem quadraginta annorum congregabo Aegyptios de populis, in quibus dispersi fuerunt,</VERS>
      <VERS vnumber="14">et convertam sortem Aegypti et collocabo eos in terra Phatures, in terra nativitatis suae; et erunt ibi in regnum humile.</VERS>
      <VERS vnumber="15">Inter regna cetera erit humillima et non elevabitur ultra super nationes, et imminuam eos, ne imperent gentibus.</VERS>
      <VERS vnumber="16">Neque erunt ultra domui Israel in confidentiam, in memoriam revocans iniquitatem, cum sequerentur eos, et scient quia ego Dominus Deus ".</VERS>
      <VERS vnumber="17">Et factum est in vicesimo et septimo anno, in primo, in una mensis, factum est verbum Domini ad me dicens:</VERS>
      <VERS vnumber="18">" Fili hominis, Nabuchodonosor, rex Babylonis, servire fecit exercitum suum servitute magna adversus Tyrum; omne caput decalvatum et omnis umerus attritus est, et merces non est reddita ei neque exercitui eius de Tyro pro servitute, qua servivit adversum eam.</VERS>
      <VERS vnumber="19">Propterea haec dicit Dominus Deus: Ecce ego dabo Nabuchodonosor, regi Babylonis, terram Aegypti, et accipiet opes eius et depraedabitur manubias eius et diripiet spolia eius, et erit merces exercitui illius,</VERS>
      <VERS vnumber="20">ut stipendium eius, pro quo servivit adversum eam. Dedi ei terram Aegypti pro eo quod laboraverunt mihi, ait Dominus Deus.</VERS>
      <VERS vnumber="21">In die illo germinare faciam cornu domui Israel, et tibi dabo apertum os in medio eorum, et scient quoniam ego Dominus ".</VERS>
    </CHAPTER>
    <CHAPTER cnumber="30">
      <VERS vnumber="1">Et factum est verbum Do mini ad me dicens:</VERS>
      <VERS vnumber="2">" Fili ho minis, propheta et dic: Haec dicit Dominus Deus:Ululate, vae diei,</VERS>
      <VERS vnumber="3">quia iuxta est dies,et appropinquat dies Domini,dies nubis; tempus gentium erit.</VERS>
      <VERS vnumber="4">Et veniet gladius in Aegyptum,et erit pavor in Chus,cum ceciderint vulnerati in Aegypto,et ablatae fuerint opes illius,et destructa fundamenta eius.</VERS>
      <VERS vnumber="5">Chus et Phut et Lud et omne vulgus promiscuumet Chub et filii terrae foederiscum eis gladio cadent.</VERS>
      <VERS vnumber="6">Haec dicit Dominus Deus:Et corruent fulcientes Aegyptum,et destruetur superbia potentiae eius;a Magdolo usque ad Syenen gladio cadent in ea,ait Dominus Deus.</VERS>
      <VERS vnumber="7">Et dissipabuntur in medio terrarum desolatarum, et urbes eius in medio civitatum desertarum erunt;</VERS>
      <VERS vnumber="8">et scient quia ego Dominus, cum dedero ignem in Aegyptum, et attriti fuerint omnes auxiliatores eius.</VERS>
      <VERS vnumber="9">In die illa egredientur nuntii a facie mea in navibus ad conterendam confidentiam Chus, et erit pavor in eis in die Aegypti, quia veniet.</VERS>
      <VERS vnumber="10">Haec dicit Dominus Deus: Cessare faciam pompam Aegypti in manu Nabuchodonosor, regis Babylonis.</VERS>
      <VERS vnumber="11">Ipse et populus eius cum eo violentissimi gentium adducentur ad disperdendam terram; et evaginabunt gladios suos super Aegyptum et implebunt terram interfectis.</VERS>
      <VERS vnumber="12">Et faciam alveos fluminum aridos et tradam terram in manu pessimorum et dissipabo terram et plenitudinem eius in manu alienorum. Ego Dominus locutus sum.</VERS>
      <VERS vnumber="13">Haec dicit Dominus Deus:Et disperdam simulacraet cessare faciam idola de Memphi,et dux de terra Aegyptinon erit amplius,et dabo terrorem in terra Aegypti.</VERS>
      <VERS vnumber="14">Et disperdam terram Phatureset dabo ignem in Taniet faciam iudicia in No.</VERS>
      <VERS vnumber="15">Et effundam indignationem meam super Sin, robur Aegypti, et interficiam multitudinem No.</VERS>
      <VERS vnumber="16">Et dabo ignem in Aegypto; quasi parturiens dolebit Sin, et in No scissura erit, et contra Memphin hostes plena die.</VERS>
      <VERS vnumber="17">Iuvenes Heliopoleos et Bubasti gladio cadent, et ipsae captivae ducentur.</VERS>
      <VERS vnumber="18">Et in Taphnis nigrescet dies, cum contrivero ibi sceptra Aegypti, et defecerit in ea superbia potentiae eius; ipsam nubes operiet, filiae autem eius in captivitatem ducentur.</VERS>
      <VERS vnumber="19">Et faciam iudicia in Aegypto, et scient quia ego Dominus ".</VERS>
      <VERS vnumber="20">Et factum est in undecimo anno, in primo, in septima mensis, factum est verbum Domini ad me dicens:</VERS>
      <VERS vnumber="21">" Fili hominis, brachium pharaonis, regis Aegypti, confregi, et ecce non est obvolutum, ut restitueretur ei sanitas, ut ligaretur pannis et farciretur linteolis, ut recepto robore posset tenere gladium.</VERS>
      <VERS vnumber="22">Propterea haec dicit Dominus Deus: Ecce ego ad pharaonem, regem Aegypti, et comminuam brachium eius forte sed confractum et deiciam gladium de manu eius</VERS>
      <VERS vnumber="23">et dispergam Aegyptum in gentibus et ventilabo eos in terris.</VERS>
      <VERS vnumber="24">Et confortabo brachia regis Babylonis daboque gladium meum in manu eius; et confringam brachia pharaonis, et gemet gemitibus sicut transfixus coram facie eius.</VERS>
      <VERS vnumber="25">Et confortabo brachia regis Babylonis, et brachia pharaonis concident; et scient quia ego Dominus, cum dedero gladium meum in manu regis Babylonis, et extenderit eum super terram Aegypti.</VERS>
      <VERS vnumber="26">Et dispergam Aegyptum in nationes et ventilabo eos in terras, et scient quia ego Dominus ".</VERS>
    </CHAPTER>
    <CHAPTER cnumber="31">
      <VERS vnumber="1">Et factum est in anno unde cimo, in tertio, una mensis, factum est verbum Domini ad me dicens:</VERS>
      <VERS vnumber="2">" Fili hominis, dic pharaoni, regi Aegypti, et pompae eius:Cui similis factus es in magnitudine tua?</VERS>
      <VERS vnumber="3">Ecce abies, quasi cedrus in Libano,pulcher ramis et frondibus nemorosusexcelsusque altitudine,et inter nubes elevatum est cacumen eius;</VERS>
      <VERS vnumber="4">aquae nutrierunt illum,abyssus exaltavit eum,flumina eius manabantin circuitu radicum eius,et rivos suos emisitad universa ligna campi.</VERS>
      <VERS vnumber="5">Propterea elevata est altitudo eiussuper omnia ligna campi,et multiplicata sunt arbusta eius,et elevati sunt rami eiuspropter aquas multas.</VERS>
      <VERS vnumber="6">Cumque extendisset umbram suam,in ramis eius fecerunt nidosomnia volatilia caeli,et sub frondibus eius genueruntomnes bestiae campi,et sub umbra illius habitabatuniversa multitudo gentium;</VERS>
      <VERS vnumber="7">eratque pulcherrimus in magnitudine suaet in dilatatione arbustorum suorum,erat enim radix illiusiuxta aquas multas.</VERS>
      <VERS vnumber="8">Cedri non fuerunt pares illiin paradiso Dei;abietes non adaequaveruntramos eius,et platani non fueruntaequae frondibus illius;omne lignum paradisi Deinon est assimilatum illi et pulchritudini eius,</VERS>
      <VERS vnumber="9">quoniam speciosum feci eumet multis condensisque frondibus:et aemulata sunt eum omnia ligna Eden,quae erant in paradiso Dei.</VERS>
      <VERS vnumber="10">Propterea haec dicit Dominus Deus: Pro eo quod sublimatus est in altitudine et dedit summitatem suam usque in nubes, et elevatum est cor eius in altitudine sua,</VERS>
      <VERS vnumber="11">tradam eum in manu potentis principis gentium; faciens faciet ei: iuxta impietatem eius eieci eum.</VERS>
      <VERS vnumber="12">Et succident illum alieni, violentissimi nationum; et proicient eum super montes, et in cunctis convallibus corruent rami eius, et confringentur arbusta eius in universis voraginibus terrae, et recedent de umbra eius omnes populi terrae et relinquent eum.</VERS>
      <VERS vnumber="13">Super ruinam eius habitabuntomnia volatilia caeli,et in ramis eius eruntuniversae bestiae campi,</VERS>
      <VERS vnumber="14">ne eleventur in altitudine suaomnia ligna aquarum neque ponantsublimitatem suam inter nubes necstent apud eas in sublimitate suaomnia, quae irrigantur aquis, quiaomnes traditi sunt in mortemad inferiora terrae,in medio filiorum hominum,ad eos, qui descendunt in lacum.</VERS>
      <VERS vnumber="15">Haec dicit Dominus Deus: In die, quando descendit ad inferos, induxi luctum, operui propter eum abyssum et prohibui flumina eius et coercui aquas multas; obscuravi super eum Libanum, et omnia ligna agri concussa sunt.</VERS>
      <VERS vnumber="16">A sonitu ruinae eius commovi gentes, cum deducerem eum ad infernum cum his, qui descendebant in lacum; et consolata sunt in inferioribus terrae omnia ligna Eden, egregia atque praeclara in Libano, universa, quae irrigabantur aquis.</VERS>
      <VERS vnumber="17">Nam et ipsi cum eo descenderunt ad infernum ad interfectos gladio et auxiliatores eius, qui sederant sub umbra eius in medio nationum.</VERS>
      <VERS vnumber="18">Cui assimilatus es, o inclite atque sublimis inter ligna Eden? Et ecce deductus es cum lignis Eden ad inferiora terrae; in medio incircumcisorum dormies cum his, qui interfecti sunt gladio. Ipse est pharao et omnis pompa eius ", dicit Dominus Deus.</VERS>
    </CHAPTER>
    <CHAPTER cnumber="32">
      <VERS vnumber="1">Et factum est duodecimo anno, in mense duodecimo, in una mensis, factum est verbum Domini ad me dicens:</VERS>
      <VERS vnumber="2">" Fili hominis, assume lamentum super pharaonem, regem Aegypti, et dices ad eum:Leo gentium peristi,et eras sicut draco in mari;et bulliebas in fluminibus tuiset conturbabas aquas pedibus tuiset turbida faciebas flumina earum.</VERS>
      <VERS vnumber="3">Haec dicit Dominus Deus:Expandam super te rete meumin coetu populorum multorum,et extrahent te in sagena mea;</VERS>
      <VERS vnumber="4">et proiciam te in terram,super faciem agri abiciam teet habitare faciam super te omnia volatilia caeliet saturabo de te bestias universae terrae;</VERS>
      <VERS vnumber="5">et dabo carnes tuas super monteset implebo valles sanie tua.</VERS>
      <VERS vnumber="6">Et irrigabo terram paedoresanguinis tui super montes,et voragines implebuntur ex te;</VERS>
      <VERS vnumber="7">et operiam, cum exstinctus fueris, caelumet nigrescere faciam stellas eius:solem nube tegam,et luna non dabit lumen suum;</VERS>
      <VERS vnumber="8">omnia luminaria caelimaerere faciam super teet dabo tenebras super terram tuam,dicit Dominus Deus.</VERS>
      <VERS vnumber="9">Et commovebo cor populorum multorum, cum induxero contritionem tuam in gentibus super terras, quas nescis.</VERS>
      <VERS vnumber="10">Et stupescere faciam super te populos multos, et reges eorum horrore nimio formidabunt super te, cum volare coeperit gladius meus coram facie eorum, et obstupescet tremefactus unusquisque pro anima sua in die ruinae tuae.</VERS>
      <VERS vnumber="11">Quia haec dicit Dominus Deus: Gladius regis Babylonis veniet tibi,</VERS>
      <VERS vnumber="12">in gladiis fortium deiciam multitudinem tuam;violentissimae gentium omnium haeet vastabunt superbiam Aegypti,et dissipabitur omnis pompa eius.</VERS>
      <VERS vnumber="13">Et perdam omnia iumenta eius,quae erant super aquas plurimas,et non conturbabit eas pes hominis ultra,neque ungula iumentorum turbabit eas;</VERS>
      <VERS vnumber="14">tunc purissimas reddam aquas eorumet flumina eorum quasi oleum adducam,ait Dominus Deus.</VERS>
      <VERS vnumber="15">Cum dedero terram Aegypti desolatam,deseretur autem terra a plenitudine sua, quando percussero omnes habitatores eius,scient quia ego Dominus.</VERS>
      <VERS vnumber="16">Planctus est, et plangent eum; filiae gentium plangent eum, super Aegyptum et super omnem pompam eius plangent eum ", ait Dominus Deus.</VERS>
      <VERS vnumber="17">Et factum est in duodecimo anno, in quinta decima mensis, factum est verbum Domini ad me dicens:</VERS>
      <VERS vnumber="18">" Fili hominis, cane lugubre super pompam Aegypti et detrahe eam, ipsam et filias gentium robustarum ad inferiora terrae cum his, qui descendunt in lacum.</VERS>
      <VERS vnumber="19">Quo pulchrior es?Descende et dormi cum incircumcisis.</VERS>
      <VERS vnumber="20">In medio interfectorum gladio cadent; gladius datus est, attraxerunt eam et omnes populos eius.</VERS>
      <VERS vnumber="21">Loquentur ei potentissimi robustorum de medio inferni, cum auxiliatoribus eius descenderunt:Tacent incircumcisi interfecti gladio!".</VERS>
      <VERS vnumber="22">Ibi Assyria et omnis multitudo eius, in circuitu illius sepulcra eius, omnes interfecti, qui ceciderunt gladio;</VERS>
      <VERS vnumber="23">quorum data sunt sepulcra in profundissimis laci, et facta est multitudo eius per gyrum sepulcri eius; universi interfecti, cadentes gladio, qui dederant quondam formidinem in terra viventium.</VERS>
      <VERS vnumber="24">Ibi Elam et omnis pompa eius per gyrum sepulcri sui; omnes hi interfecti ruentesque gladio, qui descenderunt incircumcisi ad inferiora terrae, qui dederant quondam formidinem suam in terra viventium et sustulerunt ignominiam suam cum his, qui descendunt in lacum.</VERS>
      <VERS vnumber="25">In medio interfectorum posuerunt cubile eius, in omni pompa eius, in circuitu eius sepulcra illius, omnes hi incircumcisi interfectique gladio; dederant enim terrorem suum in terra viventium et sustulerunt ignominiam suam cum his, qui descendunt in lacum, in medio interfectorum positi sunt.</VERS>
      <VERS vnumber="26">Ibi Mosoch, Thubal et omnis pompa eius, in circuitu illius sepulcra eius, omnes hi incircumcisi interfectique gladio, quia dederunt formidinem suam in terra viventium;</VERS>
      <VERS vnumber="27">et non dormient cum fortibus, qui ceciderunt a saeculo et descenderunt ad infernum cum armis suis et posuerunt gladios suos sub capitibus suis, et fuerunt scuta eorum super ossa eorum, quia terror fortium erat in terra viventium.</VERS>
      <VERS vnumber="28">Et tu ergo in medio incircumcisorum contereris et dormies cum interfectis gladio.</VERS>
      <VERS vnumber="29">Ibi Idumaea, reges eius et omnes duces eius, qui dati sunt in robore suo cum interfectis gladio et qui cum incircumcisis dormiunt et cum his, qui descenderunt in lacum.</VERS>
      <VERS vnumber="30">Ibi principes aquilonis omnes et universi Sidonii, qui deducti sunt cum interfectis in terrore suo, in sua fortitudine confusi; qui dormiunt incircumcisi cum interfectis gladio et sustulerunt confusionem suam cum his, qui descendunt in lacum.</VERS>
      <VERS vnumber="31">Videbit eos pharao et consolabitur super universa pompa sua. Interfecti sunt gladio pharaonis et omnis exercitus eius, ait Dominus Deus,</VERS>
      <VERS vnumber="32">quia dedi terrorem meum in terra viventium; et prostratus est in medio incircumcisorum cum interfectis gladio pharaonis et omnis pompa eius ", ait Dominus Deus.</VERS>
    </CHAPTER>
    <CHAPTER cnumber="33">
      <VERS vnumber="1">Et factum est verbum Do mini ad me dicens:</VERS>
      <VERS vnumber="2">" Fili ho minis, loquere ad filios populi tui et dices ad eos: Terra, cum induxero super eam gladium, et tulerit populus terrae virum unum de finibus suis et constituerit eum sibi speculatorem,</VERS>
      <VERS vnumber="3">et ille viderit gladium venientem super terram et cecinerit bucina et annuntiaverit populo;</VERS>
      <VERS vnumber="4">audiens autem quisquis ille est sonum bucinae, non se observaverit, veneritque gladius et tulerit eum: sanguis ipsius super caput eius erit;</VERS>
      <VERS vnumber="5">sonum bucinae audivit et non se observavit, sanguis eius in ipso erit. Si autem se custodierit, animam suam salvavit.</VERS>
      <VERS vnumber="6">Quod si speculator viderit gladium venientem et non insonuerit bucina, et populus non se custodierit; veneritque gladius et tulerit de eis animam: ille quidem in iniquitate sua captus est, sanguinem autem eius de manu speculatoris requiram.</VERS>
      <VERS vnumber="7">Te autem, fili hominis, speculatorem dedi domui Israel. Audiens ergo ex ore meo sermonem, commonebis eos ex me.</VERS>
      <VERS vnumber="8">Si, me dicente ad impium: Impie, morte morieris, non fueris locutus, ut se custodiat impius a via sua, ipse impius in iniquitate sua morietur, sanguinem autem eius de manu tua requiram.</VERS>
      <VERS vnumber="9">Si autem commonueris impium, ut a viis suis convertatur, et ille non fuerit conversus a via sua, ipse in iniquitate sua morietur, porro tu animam tuam liberasti.</VERS>
      <VERS vnumber="10">Tu ergo, fili hominis, dic ad domum Israel: Sic locuti estis, dicentes: Iniquitates nostrae et peccata nostra super nos sunt, et in ipsis nos tabescimus; quomodo ergo vivere poterimus?".</VERS>
      <VERS vnumber="11">Dic ad eos: Vivo ego, dicit Dominus Deus; nolo mortem impii, sed ut revertatur impius a via sua et vivat. Convertimini, convertimini a viis vestris pessimis; et quare moriemini, domus Israel?</VERS>
      <VERS vnumber="12">Tu itaque, fili hominis, dic ad filios populi tui: Iustitia iusti non liberabit eum in quacumque die praevaricatus fuerit; et impietas impii non nocebit ei in quacumque die conversus fuerit ab impietate sua; et iustus non poterit vivere in iustitia sua in quacumque die peccaverit.</VERS>
      <VERS vnumber="13">Etiamsi dixero iusto quod vita vivat, et, confisus in iustitia sua, fecerit iniquitatem, omnes iustitiae eius oblivioni tradentur, et in iniquitate sua, quam operatus est, in ipsa morietur.</VERS>
      <VERS vnumber="14">Sin autem dixero impio: Morte morieris, et egerit paenitentiam a peccato suo feceritque iudicium et iustitiam,</VERS>
      <VERS vnumber="15">pignus restituerit ille impius rapinamque reddiderit, in mandatis vitae ambulaverit nec fecerit quidquam iniustum, vita vivet et non morietur;</VERS>
      <VERS vnumber="16">omnia peccata eius, quae peccavit, non imputabuntur ei: iudicium et iustitiam fecit, vita vivet.</VERS>
      <VERS vnumber="17">Et dicunt filii populi tui: "Non est aequa via Domini"; et ipsorum via iniqua est.</VERS>
      <VERS vnumber="18">Cum enim recesserit iustus a iustitia sua feceritque iniquitates, morietur in eis;</VERS>
      <VERS vnumber="19">et cum recesserit impius ab impietate sua feceritque iudicium et iustitiam, vivet in eis.</VERS>
      <VERS vnumber="20">Et dicitis: "Non est recta via Domini". Unumquemque iuxta vias suas iudicabo de vobis, domus Israel ".</VERS>
      <VERS vnumber="21">Et factum est in duodecimo anno, in decimo, in quinta mensis transmigrationis nostrae, venit ad me, qui fugerat de Ierusalem, dicens: " Vastata est civitas ".</VERS>
      <VERS vnumber="22">Manus autem Domini facta fuerat ad me vespere, antequam veniret qui fugerat; aperuitque os meum, donec veniret ad me mane, et, aperto ore meo, non silui amplius.</VERS>
      <VERS vnumber="23">Et factum est verbum Domini ad me dicens:</VERS>
      <VERS vnumber="24">" Fili hominis, qui habitant in ruinosis his super humum Israel, loquentes aiunt: "Unus erat Abraham et hereditate possedit terram; nos autem multi, nobis data est terra in possessionem".</VERS>
      <VERS vnumber="25">Idcirco dices ad eos: Haec dicit Dominus Deus: Qui in sanguine comeditis et oculos vestros levatis ad idola vestra et sanguinem funditis, numquid terram hereditate possidebitis?</VERS>
      <VERS vnumber="26">Stetistis in gladiis vestris, fecistis abominationes, et unusquisque uxorem proximi sui polluit, et terram hereditate possidebitis?</VERS>
      <VERS vnumber="27">Haec dices ad eos: Sic dicit Dominus Deus: Vivo ego, qui in ruinosis habitant, gladio cadent; et, qui in agro est, bestiis tradetur ad devorandum; qui autem in praesidiis et in speluncis sunt, peste morientur.</VERS>
      <VERS vnumber="28">Et dabo terram in solitudinem et desertum, et deficiet superba fortitudo eius, et desolabuntur montes Israel, ita ut nullus sit qui per eos transeat;</VERS>
      <VERS vnumber="29">et scient quia ego Dominus, cum dedero terram desolatam et desertam propter universas abominationes suas, quas operati sunt.</VERS>
      <VERS vnumber="30">Et tu, fili hominis, filii populi tui, qui loquuntur de te iuxta parietes et in ostiis domorum et dicunt unus ad alterum, vir ad fratrem suum, loquentes: "Venite et audite, qui sit sermo egrediens a Domino".</VERS>
      <VERS vnumber="31">Et veniunt ad te quasi si conveniat populus, et sedent coram te populus meus; et audiunt sermones tuos et non faciunt eos, quia quasi amatores loquuntur, et avaritiam suam sequitur cor eorum.</VERS>
      <VERS vnumber="32">Et es eis quasi carmen amatorum, quod suavi voce et cum dulci chordarum sono canitur, et audiunt verba tua et non faciunt ea.</VERS>
      <VERS vnumber="33">Et cum venerit, quod praedictum est - ecce enim venit - tunc scient quod prophetes fuerit inter eos ".</VERS>
    </CHAPTER>
    <CHAPTER cnumber="34">
      <VERS vnumber="1">Et factum est verbum Do mini ad me dicens:</VERS>
      <VERS vnumber="2">" Fili ho minis, propheta de pastoribus Israel, propheta et dices pastoribus: Haec dicit Dominus Deus: Vae pastoribus Israel, qui pascebant semetipsos! Nonne greges pascuntur a pastoribus?</VERS>
      <VERS vnumber="3">Lac comedebatis et lana operiebamini et, quod crassum erat, occidebatis, gregem autem non pascebatis;</VERS>
      <VERS vnumber="4">quod infirmum fuit, non consolidastis et, quod aegrotum, non sanastis; quod fractum est, non alligastis et, quod eiectum est, non reduxistis et, quod perierat, non quaesistis et super forte imperabatis cum violentia.</VERS>
      <VERS vnumber="5">Et dispersae sunt oves meae, eo quod non esset pastor; et factae sunt in devorationem omnium bestiarum agri et dispersae sunt.</VERS>
      <VERS vnumber="6">Erraverunt greges mei in cunctis montibus et in universo colle excelso, et super omnem faciem terrae dispersi sunt greges mei; et non erat qui requireret, non erat qui requireret.</VERS>
      <VERS vnumber="7">Propterea, pastores, audite verbum Domini:</VERS>
      <VERS vnumber="8">Vivo ego, dicit Dominus Deus, pro eo quod factus est grex meus in rapinam et oves meae in devorationem omnium bestiarum agri, eo quod non esset pastor, neque enim quaesierunt pastores mei gregem meum, sed pascebant pastores semetipsos et gregem meum non pascebant,</VERS>
      <VERS vnumber="9">propterea, pastores, audite verbum Domini.</VERS>
      <VERS vnumber="10">Haec dicit Dominus Deus: Ecce ego ipse super pastores requiram gregem meum de manu eorum et cessare eos faciam, ut ultra non pascant gregem nec pascant amplius pastores semetipsos; et liberabo gregem meum de ore eorum, et non erit ultra eis in escam.</VERS>
      <VERS vnumber="11">Quia haec dicit Dominus Deus: Ecce ego ipse requiram oves meas et visitabo eas.</VERS>
      <VERS vnumber="12">Sicut visitat pastor gregem suum in die, quando fuerit in medio ovium suarum dissipatarum, sic visitabo oves meas et liberabo eas de omnibus locis, in quibus dispersae fuerant in die nubis et caliginis.</VERS>
      <VERS vnumber="13">Et educam eas de populis et congregabo eas de terris et inducam eas in terram suam et pascam eas in montibus Israel, in rivis et in cunctis sedibus terrae.</VERS>
      <VERS vnumber="14">In pascuis uberrimis pascam eas, et in montibus excelsis Israel erunt pascua earum; ibi requiescent in herbis virentibus et in pascuis pinguibus pascentur super montes Israel.</VERS>
      <VERS vnumber="15">Ego pascam oves meas et ego eas accubare faciam, dicit Dominus Deus.</VERS>
      <VERS vnumber="16">Quod perierat, requiram et, quod eiectum erat, reducam et, quod confractum fuerat, alligabo et, quod infirmum erat, consolidabo et, quod pingue et forte, custodiam et pascam illas in iudicio.</VERS>
      <VERS vnumber="17">Vos autem, grex meus, haec dicit Dominus Deus: Ecce ego iudico inter pecus et pecus, inter arietes et hircos.</VERS>
      <VERS vnumber="18">Nonne satis vobis erat pascuam bonam depasci? Insuper et reliquias pascuarum vestrarum conculcastis pedibus vestris et, cum purissimam aquam biberetis, reliquam pedibus vestris turbabatis;</VERS>
      <VERS vnumber="19">et oves meae his, quae conculcata pedibus vestris fuerant, pascebantur et, quae pedes vestri turbaverant, haec bibebant.</VERS>
      <VERS vnumber="20">Propterea haec dicit Dominus Deus ad eos: Ecce ego ipse iudico inter pecus pingue et macilentum;</VERS>
      <VERS vnumber="21">pro eo quod lateribus et umeris impingebatis et cornibus vestris ventilabatis omnia infirma pecora, donec dispergerentur foras,</VERS>
      <VERS vnumber="22">salvabo gregem meum, et non erit ultra in rapinam, et iudicabo inter pecus et pecus.</VERS>
      <VERS vnumber="23">Et suscitabo super eas pastorem unum, qui pascat eas, servum meum David; ipse pascet eas et ipse erit eis in pastorem.</VERS>
      <VERS vnumber="24">Ego autem Dominus ero eis in Deum, et servus meus David princeps in medio eorum. Ego Dominus locutus sum.</VERS>
      <VERS vnumber="25">Et faciam cum eis pactum pacis et cessare faciam bestias pessimas de terra, et habitabunt in deserto securi et dormient in saltibus;</VERS>
      <VERS vnumber="26">et ponam eos et, quae sunt in circuitu collis mei, benedictionem et deducam imbrem in tempore suo: pluviae benedictionis erunt.</VERS>
      <VERS vnumber="27">Et dabit lignum agri fructum suum, et terra dabit germen suum, et erunt in terra sua absque timore et scient quia ego Dominus, cum contrivero vectes iugi eorum et eruero eos de manu imperantium sibi.</VERS>
      <VERS vnumber="28">Et non erunt ultra in rapinam gentibus, neque bestiae terrae devorabunt eos, sed habitabunt confidenter absque ullo terrore.</VERS>
      <VERS vnumber="29">Et suscitabo eis germen nominatum, et non erunt ultra imminuti fame in terra neque portabunt ultra opprobrium gentium;</VERS>
      <VERS vnumber="30">et scient quia ego Dominus Deus eorum cum eis, et ipsi populus meus domus Israel, ait Dominus Deus.</VERS>
      <VERS vnumber="31">Vos autem grex meus, grex pascuae meae vos, et ego Dominus Deus vester, dicit Dominus Deus.</VERS>
    </CHAPTER>
    <CHAPTER cnumber="35">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, pone faciem tuam adversum montem Seir et propheta de eo et dices illi:</VERS>
      <VERS vnumber="3">Haec dicit Dominus Deus:Ecce ego ad te, mons Seir;et extendam manum meam super teet dabo te desolatum atque desertum.</VERS>
      <VERS vnumber="4">Urbes tuas demoliar,et tu desertus eriset scies quia ego Dominus.</VERS>
      <VERS vnumber="5">Eo quod fueris inimicus sempiternus et concluseris filios Israel in manus gladii in tempore afflictionis eorum, in tempore poenae extremae;</VERS>
      <VERS vnumber="6">propterea, vivo ego, dicit Dominus Deus, sanguini tradam te, et sanguis te persequetur et, cum sanguinem non oderis, sanguis persequetur te.</VERS>
      <VERS vnumber="7">Et dabo montem Seir desolatum atque desertum et auferam de eo euntem et redeuntem</VERS>
      <VERS vnumber="8">et implebo montes eius occisorum suorum, in collibus tuis et in vallibus tuis, atque in omnibus torrentibus tuis interfecti gladio cadent.</VERS>
      <VERS vnumber="9">In solitudines sempiternas tradam te, et civitates tuae non habitabuntur, et scietis quoniam ego Dominus.</VERS>
      <VERS vnumber="10">Eo quod dixeris: "Duae gentes et duae terrae meae erunt, et hereditate possidebo eas!", cum Dominus esset ibi;</VERS>
      <VERS vnumber="11">propterea, vivo ego, dicit Dominus Deus, faciam iuxta iram tuam et secundum zelum tuum, quem fecisti odio habens eos, et notus efficiar in eis, cum te iudicavero.</VERS>
      <VERS vnumber="12">Et scies quia ego Dominus audivi universa opprobria tua, quae locutus es de montibus Israel dicens: "Deserti nobis ad devorandum dati sunt!".</VERS>
      <VERS vnumber="13">Et insurrexistis super me ore vestro et vociferati estis vobis adversum me verba vestra; ego audivi.</VERS>
      <VERS vnumber="14">Haec dicit Dominus Deus: Laetante universa terra, in solitudinem te redigam;</VERS>
      <VERS vnumber="15">sicuti gavisus es super hereditatem domus Israel, eo quod fuerit dissipata, sic faciam tibi: dissipatus eris, mons Seir, et Idumaea omnis, et scient quia ego Dominus.</VERS>
    </CHAPTER>
    <CHAPTER cnumber="36">
      <VERS vnumber="1">Tu autem, fili hominis, pro pheta super montes Israel et dices: Montes Israel, audite verbum Domini.</VERS>
      <VERS vnumber="2">Haec dicit Dominus Deus: Eo quod dixerit inimicus de vobis: "Euge, altitudines sempiternae in hereditatem datae sunt nobis";</VERS>
      <VERS vnumber="3">propterea vaticinare et dic: Haec dicit Dominus Deus: Pro eo quod desolati estis, et inhiaverunt vobis per circuitum, ut fieretis in hereditatem reliquis gentibus, et ascendistis super labium linguae et opprobrium populi;</VERS>
      <VERS vnumber="4">propterea, montes Israel, audite verbum Domini Dei: Haec dicit Dominus Deus montibus et collibus, torrentibus vallibusque et desertis dissipatis et urbibus derelictis, quae depopulatae sunt et subsannatae a reliquis gentibus per circuitum;</VERS>
      <VERS vnumber="5">propterea haec dicit Dominus Deus: In igne zeli mei locutus sum de reliquis gentibus et de Idumaea universa, quae dederunt terram meam sibi in hereditatem cum gaudio et toto corde et ex animo maligno, ut pascua eius depraedarentur.</VERS>
      <VERS vnumber="6">Idcirco vaticinare super humum Israel et dices montibus et collibus, torrentibus et vallibus: Haec dicit Dominus Deus: Ecce ego in zelo meo et in furore meo locutus sum, eo quod confusionem gentium sustinueritis;</VERS>
      <VERS vnumber="7">idcirco haec dicit Dominus Deus: Ego levavi manum meam: gentes, quae in circuitu vestro sunt, ipsae confusionem suam portabunt;</VERS>
      <VERS vnumber="8">vos autem, montes Israel, ramos vestros germinabitis et fructum vestrum afferetis populo meo Israel, prope est enim ut veniat.</VERS>
      <VERS vnumber="9">Quia ecce ego ad vos et convertar ad vos, et arabimini et accipietis sementem;</VERS>
      <VERS vnumber="10">et multiplicabo in vobis homines, omnem domum Israel, et habitabuntur civitates, et ruinosa instaurabuntur.</VERS>
      <VERS vnumber="11">Et replebo vos hominibus et iumentis, et multiplicabuntur et crescent; et habitari vos faciam, sicut a principio bonisque donabo maioribus quam habuistis ab initio, et scietis quia ego Dominus.</VERS>
      <VERS vnumber="12">Et adducam super vos homines, populum meum Israel, et hereditate possidebunt te, et eris eis in hereditatem et non addes ultra ut eos facias absque liberis.</VERS>
      <VERS vnumber="13">Haec dicit Dominus Deus: Pro eo quod dicunt de vobis: "Devoratrix hominum es et faciens gentem tuam absque liberis";</VERS>
      <VERS vnumber="14">propterea homines non comedes amplius et gentem tuam non facies ultra absque liberis, ait Dominus Deus.</VERS>
      <VERS vnumber="15">Nec auditam faciam in te amplius ignominiam gentium, et opprobrium populorum nequaquam portabis ultra et gentem tuam non facies amplius absque liberis ", ait Dominus Deus.</VERS>
      <VERS vnumber="16">Et factum est verbum Domini ad me dicens:</VERS>
      <VERS vnumber="17">" Fili hominis, domus Israel habitaverunt in humo sua et polluerunt eam in viis suis et in operibus suis; iuxta immunditiam menstruatae facta est via eorum coram me.</VERS>
      <VERS vnumber="18">Et effudi indignationem meam super eos pro sanguine, quem fuderunt super terram, et in idolis suis polluerunt eam.</VERS>
      <VERS vnumber="19">Et dispersi eos in gentes, et ventilati sunt in terras; iuxta vias eorum et iuxta opera eorum iudicavi eos.</VERS>
      <VERS vnumber="20">Et ingressi sunt ad gentes, ad quas introierunt, et polluerunt nomen sanctum meum, cum diceretur de eis: "Populus Domini iste est, et de terra eius egressi sunt".</VERS>
      <VERS vnumber="21">Et peperci nomini meo sancto, quod polluerat domus Israel in gentibus, ad quas ingressi sunt.</VERS>
      <VERS vnumber="22">Idcirco dices domui Israel: Haec dicit Domihus Deus: Non propter vos ego faciam, domus Israel, sed propter nomen sanctum meum, quod polluistis in gentibus, ad quas intrastis;</VERS>
      <VERS vnumber="23">et sanctificabo nomen meum magnum, quod pollutum est inter gentes, quod polluistis in medio earum, ut sciant gentes quia ego Dominus, ait Dominus Deus, cum sanctificatus fuero in vobis coram eis.</VERS>
      <VERS vnumber="24">Tollam quippe vos de gentibus et congregabo vos de universis terris et adducam vos in terram vestram;</VERS>
      <VERS vnumber="25">et effundam super vos aquam mundam, et mundabimini ab omnibus inquinamentis vestris, et ab universis idolis vestris mundabo vos.</VERS>
      <VERS vnumber="26">Et dabo vobis cor novum et spiritum novum ponam in medio vestri et auferam cor lapideum de carne vestra et dabo vobis cor carneum;</VERS>
      <VERS vnumber="27">et spiritum meum ponam in medio vestri et faciam, ut in praeceptis meis ambuletis et iudicia mea custodiatis et operemini.</VERS>
      <VERS vnumber="28">Et habitabitis in terra, quam dedi patribus vestris, et eritis mihi in populum, et ego ero vobis in Deum.</VERS>
      <VERS vnumber="29">Et salvabo vos ex universis inquinamentis vestris et vocabo frumentum et multiplicabo illud et non imponam vobis famem.</VERS>
      <VERS vnumber="30">Et multiplicabo fructum ligni et genimina agri, ut non portetis ultra opprobrium famis in gentibus.</VERS>
      <VERS vnumber="31">Et recordabimini viarum vestrarum pessimarum operumque non bonorum, et displicebunt vobis iniquitates vestrae et scelera vestra.</VERS>
      <VERS vnumber="32">Non propter vos ego faciam, ait Dominus Deus, notum sit vobis; confundimini et erubescite super viis vestris, domus Israel.</VERS>
      <VERS vnumber="33">Haec dicit Dominus Deus: In die, qua mundavero vos ex omnibus iniquitatibus vestris et inhabitari fecero urbes et instauravero ruinosa,</VERS>
      <VERS vnumber="34">et terra deserta fuerit exculta, quae quondam erat desolata in oculis omnis viatoris,</VERS>
      <VERS vnumber="35">dicent: "Terra illa inculta facta est ut hortus Eden, et civitates desertae et destitutae atque destructae munitae inhabitantur".</VERS>
      <VERS vnumber="36">Et scient gentes, quaecumque derelictae fuerint in circuitu vestro, quia ego Dominus aedificavi dissipata plantavique inculta; ego Dominus locutus sum et facio.</VERS>
      <VERS vnumber="37">Haec dicit Dominus Deus: Adhuc in hoc exorabor a domo Israel, ut faciam eis: multiplicabo eos sicut gregem hominum,</VERS>
      <VERS vnumber="38">ut gregem sanctum, ut gregem Ierusalem in sollemnitatibus eius; sic erunt civitates desertae plenae gregibus hominum, et scient quia ego Dominus ".</VERS>
    </CHAPTER>
    <CHAPTER cnumber="37">
      <VERS vnumber="1">Facta est super me manus Domini et eduxit me in spiri tu Domini et posuit me in medio campi, qui erat plenus ossibus,</VERS>
      <VERS vnumber="2">et circumduxit me per ea in gyro: erant autem multa valde super faciem campi siccaque vehementer.</VERS>
      <VERS vnumber="3">Et dixit ad me: " Fili hominis, putasne vivent ossa ista? ". Et dixi: " Domine, tu nosti ".</VERS>
      <VERS vnumber="4">Et dixit ad me: " Vaticinare super ossa ista et dices eis: Ossa arida, audite verbum Domini.</VERS>
      <VERS vnumber="5">Haec dicit Dominus Deus ossibus his: Ecce ego intromittam in vos spiritum, et vivetis,</VERS>
      <VERS vnumber="6">et dabo super vos nervos et succrescere faciam super vos carnes et superextendam in vobis cutem et dabo vobis spiritum, et vivetis et scietis quia ego Dominus ".</VERS>
      <VERS vnumber="7">Et prophetavi, sicut praeceperat mihi. Factus est autem sonitus, prophetante me, et ecce commotio; et accesserunt ossa ad ossa, unumquodque ad iuncturam suam.</VERS>
      <VERS vnumber="8">Et vidi: et ecce super ea nervi et carnes ascenderunt, et extenta est in eis cutis desuper, sed spiritum non habebant.</VERS>
      <VERS vnumber="9">Et dixit ad me: " Vaticinare ad spiritum; vaticinare, fili hominis, et dices ad spiritum: Haec dicit Dominus Deus: A quattuor ventis veni, spiritus, et insuffla super interfectos istos, ut reviviscant ".</VERS>
      <VERS vnumber="10">Et prophetavi, sicut praeceperat mihi, et ingressus est in ea spiritus; et vixerunt steteruntque super pedes suos, exercitus grandis nimis valde.</VERS>
      <VERS vnumber="11">Et dixit ad me: " Fili hominis, ossa haec universa domus Israel est. Ipsi dicunt: "Aruerunt ossa nostra, et periit spes nostra, et abscissi sumus".</VERS>
      <VERS vnumber="12">Propterea vaticinare et dices ad eos: Haec dicit Dominus Deus: Ecce ego aperiam tumulos vestros et educam vos de sepulcris vestris, populus meus, et inducam vos in terram Israel;</VERS>
      <VERS vnumber="13">et scietis quia ego Dominus, cum aperuero sepulcra vestra et eduxero vos de tumulis vestris, populus meus.</VERS>
      <VERS vnumber="14">Et dabo spiritum meum in vobis, et vivetis, et collocabo vos super humum vestram, et scietis quia ego Dominus. Locutus sum et facio ", ait Dominus Deus.</VERS>
      <VERS vnumber="15">Et factus est sermo Domini ad me dicens:</VERS>
      <VERS vnumber="16">" Et tu, fili hominis, sume tibi lignum unum et scribe super illud: Iudae et filiis Israel sociis eius. Et tolle lignum alterum et scribe super illud: Ioseph, lignum Ephraim, et cunctae domui Israel sociis eius.</VERS>
      <VERS vnumber="17">Et adiunge illa unum ad alterum tibi in lignum unum; et erunt in unionem in manu tua.</VERS>
      <VERS vnumber="18">Cum autem dixerint ad te filii populi tui loquentes: "Nonne indicas nobis, quid in his tibi velis?",</VERS>
      <VERS vnumber="19">loqueris ad eos: Haec dicit Dominus Deus: Ecce ego assumam lignum Ioseph, quod est in manu Ephraim, et tribus Israel, quae iunctae sunt ei, et dabo eas pariter cum ligno Iudae et faciam eas in lignum unum, et erunt unum in manu mea.</VERS>
      <VERS vnumber="20">Erunt autem ligna, super quae scripseris, in manu tua in oculis eorum,</VERS>
      <VERS vnumber="21">et dices ad eos: Haec dicit Dominus Deus: Ecce ego assumam filios Israel de medio nationum, ad quas abierunt, et congregabo eos undique et adducam eos ad humum suam</VERS>
      <VERS vnumber="22">et faciam eos in gentem unam in terra, in montibus Israel; et rex unus erit omnibus imperans, et non erunt ultra duae gentes nec dividentur amplius in duo regna.</VERS>
      <VERS vnumber="23">Neque polluentur ultra in idolis suis et abominationibus suis et in cunctis iniquitatibus suis, et salvos eos faciam de universis aversionibus suis, quibus peccaverunt, et mundabo eos, et erunt mihi populus, et ego ero eis Deus.</VERS>
      <VERS vnumber="24">Et servus meus David rex super eos, et pastor unus erit omnium eorum; in iudiciis meis ambulabunt et mandata mea custodient et facient ea.</VERS>
      <VERS vnumber="25">Et habitabunt super terram, quam dedi servo meo Iacob, in qua habitaverunt patres vestri; et habitabunt super eam, ipsi et filii eorum et filii filiorum eorum usque in sempiternum, et David servus meus princeps eorum in perpetuum.</VERS>
      <VERS vnumber="26">Et percutiam illis foedus pacis, pactum sempiternum erit eis, et fundabo eos et multiplicabo; et dabo sanctuarium meum in medio eorum in perpetuum,</VERS>
      <VERS vnumber="27">et erit habitaculum meum in eis, et ero eis Deus, et ipsi erunt mihi populus;</VERS>
      <VERS vnumber="28">et scient gentes quia ego Dominus sanctificator Israel, cum fuerit sanctuarium meum in medio eorum in perpetuum ".</VERS>
    </CHAPTER>
    <CHAPTER cnumber="38">
      <VERS vnumber="1">Et factus est sermo Domini ad me dicens:</VERS>
      <VERS vnumber="2">" Fili hominis, pone faciem tuam contra Gog, in terra Magog, principem summum Mosoch et Thubal, et vaticinare de eo</VERS>
      <VERS vnumber="3">et dices: Haec dicit Dominus Deus: Ecce ego ad te, Gog, principem summum Mosoch et Thubal,</VERS>
      <VERS vnumber="4">et circumagam te et ponam uncos in maxillis tuis et educam te et omnem exercitum tuum, equos et equites vestitos perfecte universos, multitudinem magnam cum scuto et clipeo arripientes gladium.</VERS>
      <VERS vnumber="5">Persae, Chus et Phut cum eis, omnes scutati et galeati;</VERS>
      <VERS vnumber="6">Gomer et universa agmina eius, domus Thogorma de extremo aquilone et totum robur eius, populi multi tecum.</VERS>
      <VERS vnumber="7">Praepara et instrue te et omnem multitudinem tuam, quae coacervata est ad te, et esto mihi in custodiam.</VERS>
      <VERS vnumber="8">Post dies multos evocaberis; in novissimo annorum venies ad terram, quae reversa est a gladio, congregata est de populis multis ad montes Israel, qui fuerunt deserti iugiter: haec de populis educta est, et habitant in ea confidenter universi.</VERS>
      <VERS vnumber="9">Ascendens autem quasi tempestas venies, quasi nubes, ut operias terram, tu et omnia agmina tua et populi multi tecum.</VERS>
      <VERS vnumber="10">Haec dicit Dominus Deus: In die illa ascendent sermones super cor tuum, et cogitabis cogitationem pessimam</VERS>
      <VERS vnumber="11">et dices: "Ascendam ad terram absque muro, veniam ad quiescentes habitantesque secure; hi omnes habitant sine muro, vectes et portae non sunt eis";</VERS>
      <VERS vnumber="12">ut diripias spolia et capias praedam, ut inferas manum tuam super deserta iterum inhabitata et super populum, qui est congregatus ex gentibus, qui acquisivit pecora et substantiam et habitat in umbilico terrae.</VERS>
      <VERS vnumber="13">Saba et Dedan et negotiatores Tharsis et omnes principes eius dicent tibi: "Numquid ad sumenda spolia tu venis? Numquid ad diripiendam praedam congregasti multitudinem tuam, ut tollas argentum et aurum, auferas pecora atque substantiam et diripias manubias infinitas?".</VERS>
      <VERS vnumber="14">Propterea vaticinare, fili hominis, et dices ad Gog: Haec dicit Dominus Deus: Numquid non in die illo, cum habitaverit populus meus Israel confidenter, consurges?</VERS>
      <VERS vnumber="15">Et venies de loco tuo ab extremo aquilone, tu et populi multi tecum, ascensores equorum universi, coetus magnus et exercitus vehemens.</VERS>
      <VERS vnumber="16">Et ascendes super populum meum Israel quasi nubes, ut operias terram. In novissimis diebus erit, et adducam te super terram meam, ut sciant gentes me, cum sanctificatus fuero in te in oculis eorum, o Gog.</VERS>
      <VERS vnumber="17">Haec dicit Dominus Deus: Tu ergo ille es, de quo locutus sum in diebus antiquis in manu servorum meorum prophetarum Israel, qui prophetaverunt in diebus illis per annos, ut adducerem te super eos.</VERS>
      <VERS vnumber="18">Et erit in die illa, in die adventus Gog super terram Israel, ait Dominus Deus, ascendet indignatio mea in furore meo.</VERS>
      <VERS vnumber="19">Et in zelo meo, in igne irae meae locutus sum: In die illa erit commotio magna super terram Israel,</VERS>
      <VERS vnumber="20">et commovebuntur a facie mea pisces maris et volucres caeli et bestiae agri et omne reptile, quod movetur super humum, cunctique homines, qui sunt super faciem terrae; et subvertentur montes, et cadent rupes, et omnis murus in terram corruet.</VERS>
      <VERS vnumber="21">Et convocabo adversus eum in cunctis montibus meis gladium, ait Dominus Deus; gladius uniuscuiusque in fratrem suum dirigetur.</VERS>
      <VERS vnumber="22">Et iudicabo eum peste et sanguine et imbre vehementi et lapidibus grandinis; ignem et sulphur pluam super eum et super exercitum eius et super populos multos, qui sunt cum eo,</VERS>
      <VERS vnumber="23">et magnificabor et sanctificabor et notus ero in oculis multarum gentium, et scient quia ego Dominus.</VERS>
    </CHAPTER>
    <CHAPTER cnumber="39">
      <VERS vnumber="1">Tu autem, fili hominis, va ticinare adversum Gog et dices: Haec dicit Dominus Deus: Ecce ego super te, Gog, principem summum Mosoch e Thubal;</VERS>
      <VERS vnumber="2">et circumagam te et seducam te et ascendere faciam de extremo aquilone et adducam te super montes Israel.</VERS>
      <VERS vnumber="3">Et percutiam arcum tuum in manu sinistra tua et sagittas tuas de manu dextera tua deiciam.</VERS>
      <VERS vnumber="4">Super montes Israel cades, tu et omnia agmina tua et populi, qui sunt tecum; feris avibus, omni volatili et bestiis terrae dedi te devorandum:</VERS>
      <VERS vnumber="5">super faciem agri cades, quia ego locutus sum, ait Dominus Deus.</VERS>
      <VERS vnumber="6">Et emittam ignem in Magog et in his, qui habitant in insulis confidenter, et scient quia ego Dominus.</VERS>
      <VERS vnumber="7">Et nomen sanctum meum notum faciam in medio populi mei Israel et non polluam nomen sanctum meum amplius, et scient gentes quia ego Dominus, sanctus in Israel.</VERS>
      <VERS vnumber="8">Ecce venit et fit, ait Dominus Deus; haec est dies, de qua locutus sum.</VERS>
      <VERS vnumber="9">Et egredientur habitatores de civitatibus Israel et succendent et comburent arma, clipeum et scutum, arcum et sagittas et baculos, manus et contos, et succendent ea igne septem annis.</VERS>
      <VERS vnumber="10">Et non portabunt ligna de campis neque succident de saltibus, quoniam arma succendent igne et depraedabuntur eos, quibus praedae fuerant, et diripient vastatores suos, ait Dominus Deus.</VERS>
      <VERS vnumber="11">Et erit, in die illa dabo Gog locum nominatum sepulcrum in Israel, vallem viatorum ad orientem maris, quae oppilat viam praetereuntibus; et sepelient ibi Gog et omnem multitudinem eius, et vocabitur vallis Multitudinis Gog.</VERS>
      <VERS vnumber="12">Et sepelient eos domus Israel, ut mundent terram septem mensibus;</VERS>
      <VERS vnumber="13">sepeliet autem eum omnis populus terrae, et erit eis nominata dies, in qua glorificatus sum, ait Dominus Deus.</VERS>
      <VERS vnumber="14">Et viros iugiter constituent lustrantes terram, qui sepeliant eos, qui remanserant super faciem terrae, ut emundent eam; post menses autem septem quaerere incipient</VERS>
      <VERS vnumber="15">et circuibunt peragrantes terram; cumque viderint os hominis, statuent iuxta illud titulum, donec sepeliant illud pollinctores in valle Multitudinis Gog.</VERS>
      <VERS vnumber="16">Nomen quoque civitatis Amona, et mundabunt terram.</VERS>
      <VERS vnumber="17">Tu ergo, fili hominis, haec dicit Dominus Deus, dic volucri, universis avibus cunctisque bestiis agri: Convenite, properate, concurrite undique ad victimam meam, quam ego immolo vobis, victimam grandem super montes Israel, ut comedatis carnes et bibatis sanguinem.</VERS>
      <VERS vnumber="18">Carnes fortium comedetis et sanguinem principum terrae bibetis: arietes, agni et hirci taurique saginati de Basan sunt omnes;</VERS>
      <VERS vnumber="19">et comedetis adipem in saturitatem et bibetis sanguinem in ebrietatem de victima, quam ego immolabo vobis.</VERS>
      <VERS vnumber="20">Et saturabimini super mensam meam de equo et de iugali currus, de forti et de universis viris bellatoribus, ait Dominus Deus.</VERS>
      <VERS vnumber="21">Et ponam gloriam meam in gentibus, et videbunt omnes gentes iudicium meum, quod fecerim, et manum meam, quam posuerim super eos;</VERS>
      <VERS vnumber="22">et scient domus Israel quia ego Dominus Deus eorum a die illa et deinceps,</VERS>
      <VERS vnumber="23">et scient gentes quoniam in iniquitate sua capta sit domus Israel, eo quod reliquerint me, et absconderim faciem meam ab eis et tradiderim eos in manus hostium suorum, et ceciderint in gladio universi.</VERS>
      <VERS vnumber="24">Iuxta immunditiam eorum et scelera eorum feci eis et abscondi faciem meam ab illis.</VERS>
      <VERS vnumber="25">Propterea haec dicit Dominus Deus: Nunc restituam Iacob et miserebor omnis domus Israel et assumam zelum pro nomine sancto meo.</VERS>
      <VERS vnumber="26">Et portabunt confusionem suam et omnem praevaricationem, quam praevaricati sunt in me, cum habitaverint in terra sua confidenter; et nemo erit qui exterreat.</VERS>
      <VERS vnumber="27">Et reduxero eos de populis et congregavero de terris inimicorum suorum et sanctificatus fuero in eis in oculis gentium plurimarum,</VERS>
      <VERS vnumber="28">et scient quia ego Dominus Deus eorum, eo quod transtulerim eos in nationes et congregaverim eos super terram suam et non dereliquerim quemquam ex eis ibi.</VERS>
      <VERS vnumber="29">Et non abscondam ultra faciem meam ab eis, eo quod effuderim spiritum meum super domum Israel ", ait Dominus Deus.</VERS>
    </CHAPTER>
    <CHAPTER cnumber="40">
      <VERS vnumber="1">In vicesimo et quinto anno transmigrationis nostrae, in exordio anni, decima mensis, quarto decimo anno, postquam percussa est civitas, in ipsa hac die facta est super me manus Domini et adduxit me illuc.</VERS>
      <VERS vnumber="2">In visionibus Dei adduxit me in terram Israel et posuit me super montem excelsum nimis, super quem erat quasi aedificium civitatis ad austrum.</VERS>
      <VERS vnumber="3">Et introduxit me illuc; et ecce vir, cuius erat species quasi species aeris, et funiculus lineus in manu eius, et calamus mensurae in manu eius, stabat autem in porta.</VERS>
      <VERS vnumber="4">Et locutus est ad me idem vir: " Fili hominis, vide oculis tuis et auribus tuis audi et pone cor tuum in omnia, quae ego ostendam tibi, quia ut ostendantur tibi, adductus es huc; annuntia omnia, quae tu vides, domui Israel ".</VERS>
      <VERS vnumber="5">Et ecce murus forinsecus in circuitu domus undique, et in manu viri calamus mensurae sex cubitorum, qui habebant cubitum et palmum; et mensus est latitudinem aedificii calamo uno, altitudinem quoque calamo uno.</VERS>
      <VERS vnumber="6">Et venit ad portam, quae respiciebat viam orientalem, et ascendit per gradus eius et mensus est limen portae calamo uno latitudinem</VERS>
      <VERS vnumber="7">et cubiculum uno calamo in longum et uno calamo in latum et inter cubicula quinque cubitos et limen portae iuxta vestibulum portae intrinsecus calamo uno.</VERS>
      <VERS vnumber="8">Et mensus est vestibulum portae</VERS>
      <VERS vnumber="9">octo cubitorum et postem eius duobus cubitis; vestibulum autem portae erat intrinsecus.</VERS>
      <VERS vnumber="10">Porro cubicula portae ad viam orientalem, tria hinc et tria inde, mensura una trium et mensura una postium ex utraque parte.</VERS>
      <VERS vnumber="11">Et mensus est latitudinem ostii portae decem cubitorum et longitudinem portae tredecim cubitorum,</VERS>
      <VERS vnumber="12">et saeptum ante cubicula cubiti unius utrimque; cubicula autem sex cubitorum erant hinc et inde.</VERS>
      <VERS vnumber="13">Et mensus est portam a tecto cubiculi usque ad tectum eius a contra, latitudinem viginti et quinque cubitorum, ostium contra ostium,</VERS>
      <VERS vnumber="14">()</VERS>
      <VERS vnumber="15">et a facie ingressus portae usque ad faciem vestibuli portae intrinsecus, quinquaginta cubitos.</VERS>
      <VERS vnumber="16">Et erant fenestrae marginatae in cubiculis et in postibus intra portam undique per circuitum; similiter autem erant et in vestibulo fenestrae per gyrum intrinsecus, et ante postes pictura palmarum.</VERS>
      <VERS vnumber="17">Et eduxit me ad atrium exterius, et ecce exedrae et pavimentum stratum lapide in atrio per circuitum, triginta exedrae in circuitu pavimenti;</VERS>
      <VERS vnumber="18">et pavimentum ad latus portarum secundum longitudinem portarum; hoc erat pavimentum inferius.</VERS>
      <VERS vnumber="19">Et mensus est latitudinem a facie portae inferioris usque ad frontem portae interioris extrinsecus, centum cubitos. Sic oriens. Et sic aquilo.</VERS>
      <VERS vnumber="20">Portam quoque, quae respiciebat viam aquilonis atrii exterioris, mensus est, tam in longitudine quam in latitudine;</VERS>
      <VERS vnumber="21">et cubicula eius, tria hinc et tria inde, et postes eius et vestibulum eius secundum mensuram portae prioris; quinquaginta cubitorum longitudo eius et latitudo viginti quinque cubitorum.</VERS>
      <VERS vnumber="22">Et fenestrae vestibuli eius et sculpturae palmarum secundum mensuram portae, quae respiciebat ad orientem; et septem graduum erat ascensus eius, et vestibulum intrinsecus.</VERS>
      <VERS vnumber="23">Et porta atrii interioris contra portam aquilonis sicut in porta orientali; et mensus est a porta usque ad portam centum cubitos.</VERS>
      <VERS vnumber="24">Et duxit me ad viam australem, et ecce porta, quae respiciebat ad austrum; et mensus est postes eius et vestibulum eius iuxta mensuras superiores.</VERS>
      <VERS vnumber="25">Et fenestrae eius et vestibuli in circuitu sicut fenestrae ceterae; quinquaginta cubitorum longitudo erat et latitudo viginti quinque cubitorum.</VERS>
      <VERS vnumber="26">Et in gradibus septem ascendebatur ad eam, et vestibulum erat intrinsecus, et caelatae palmae erant, una hinc et altera inde, in postibus eius.</VERS>
      <VERS vnumber="27">Et porta erat atrio interiori in via australi, et mensus est a porta usque ad portam in via australi centum cubitos.</VERS>
      <VERS vnumber="28">Et introduxit me in atrium interius per portam australem et mensus est portam iuxta mensuras superiores;</VERS>
      <VERS vnumber="29">cubicula eius et postes eius, et vestibulum eius eisdem mensuris; et fenestrae erant ei et vestibulo eius in circuitu. Quinquaginta cubitorum longitudo erat et latitudo viginti quinque cubitorum.</VERS>
      <VERS vnumber="30">()</VERS>
      <VERS vnumber="31">Et vestibulum eius respiciebat ad atrium exterius, et palmae in postibus eius, et octo gradus erant, quibus ascendebatur ad eam.</VERS>
      <VERS vnumber="32">Et introduxit me in atrium interius per viam orientalem et mensus est portam secundum mensuras superiores;</VERS>
      <VERS vnumber="33">cubicula eius et postes eius et vestibulum eius sicut supra; et fenestrae erant ei et vestibulo eius in circuitu. Longitudo erat quinquaginta cubitorum et latitudo viginti quinque cubitorum.</VERS>
      <VERS vnumber="34">Et vestibulum eius respiciebat ad atrium exterius, et palmae caelatae in postibus eius hinc et inde et in octo gradibus ascensus eius.</VERS>
      <VERS vnumber="35">Et introduxit me ad portam, quae respiciebat ad aquilonem, et mensus est secundum mensuras superiores</VERS>
      <VERS vnumber="36">cubicula eius et postes eius et vestibulum eius; et fenestrae ei erant per circuitum. Longitudo quinquaginta cubitorum erat et latitudo viginti quinque cubitorum.</VERS>
      <VERS vnumber="37">Et vestibulum eius respiciebat ad atrium exterius, et caelatura palmarum in postibus illius hinc et inde et in octo gradibus ascensus eius.</VERS>
      <VERS vnumber="38">Et erat exedra, cuius ostium in vestibulo portae; ibi lavabunt holocaustum.</VERS>
      <VERS vnumber="39">Et in vestibulo portae duae mensae hinc et duae mensae inde, ut mactetur super eas holocaustum et pro peccato et pro delicto.</VERS>
      <VERS vnumber="40">Et ad latus extra vestibulum ad ostium portae, quae respicit ad aquilonem, duae mensae; et ad la tus alterum vestibuli portae duae mensae.</VERS>
      <VERS vnumber="41">Quattuor mensae hinc et quattuor mensae inde ad latus portae: octo mensae erant, super quas mactabunt.</VERS>
      <VERS vnumber="42">Quattuor autem mensae ad holocaustum de lapidibus quadris exstructae longitudine cubiti unius et dimidii et latitudine cubiti unius et dimidii et altitudine cubiti unius, super ista ponant vasa, quibus mactetur holocaustum et victima,</VERS>
      <VERS vnumber="43">et labia palmi unius reflexa intrinsecus per circuitum; super mensas autem carnes oblationis.</VERS>
      <VERS vnumber="44">Et extra portam interiorem exedrae duae, in atrio interiori; una erat in latere portae respicientis ad aquilonem, et facies eius contra viam australem, et una ex latere portae australis, quae respiciebat ad viam aquilonis.</VERS>
      <VERS vnumber="45">Et dixit ad me: " Haec est exedra, quae respicit viam meridianam; sacerdotum erit, qui excubant in custodiis templi.</VERS>
      <VERS vnumber="46">Porro exedra, quae respicit ad viam aquilonis, sacerdotum erit, qui excubant ad ministerium altaris: isti sunt filii Sadoc, qui accedunt de filiis Levi ad Dominum, ut ministrent ei ".</VERS>
      <VERS vnumber="47">Et mensus est atrium longitudine centum cubitorum et latitudine centum cubitorum per quadrum. Altare autem erat ante faciem templi.</VERS>
      <VERS vnumber="48">Et introduxit me in vestibulum templi; et mensus est postes vestibuli quinque cubitis hinc et quinque cubitis inde et latitudinem portae quattuordecim cubitorum et latera portae trium cubitorum hinc et trium cubitorum inde;</VERS>
      <VERS vnumber="49">longitudinem autem vestibuli viginti cubitorum et latitudinem duodecim cubitorum, et decem gradibus ascendebatur ad illud, et columnae erant in postibus, una hinc et altera inde.</VERS>
    </CHAPTER>
    <CHAPTER cnumber="41">
      <VERS vnumber="1">Et introduxit me in templum et mensus est postes: sex cu bitos latitudinis hinc et sex cubitos latitudinis inde.</VERS>
      <VERS vnumber="2">Et latitudo portae decem cubitorum erat, et latera portae quinque cubitis hinc et quinque cubitis inde; et mensus est longitudinem eius quadraginta cubitorum et latitudinem viginti cubitorum.</VERS>
      <VERS vnumber="3">Et introgressus intrinsecus, mensus est in poste portae duos cubitos et portam sex cubitorum et latitudinem laterum portae septem cubitorum hinc et septem cubitorum inde.</VERS>
      <VERS vnumber="4">Et mensus est longitudinem eius viginti cubitorum et latitudinem viginti cubitorum versus faciem templi. Et dixit ad me: " Hoc est Sanctum sanctorum ".</VERS>
      <VERS vnumber="5">Et mensus est parietem domus sex cubitorum et latitudinem aedificii adiacentis quattuor cubitorum undique per circuitum domus;</VERS>
      <VERS vnumber="6">cubicula autem adiacentia, cubiculum super cubiculum, in tribus tabulatis. Et erant margines eminentes in pariete domus pro cubiculis adiacentibus per circuitum, ut essent fulcra, neque essent fulcra intra parietem domus,</VERS>
      <VERS vnumber="7">et latitudo ambitus sursum ascendens iuxta cubicula adiacentia, quia circumdata erat domus usque sursum circa domum; idcirco amplificata erat domus usque sursum, et de inferiore tabulato ascendebatur ad superius per medium.</VERS>
      <VERS vnumber="8">Et vidi in domo altitudinem per circuitum, fundamenta aedificii adiacentis mensura calami pleni, id est sex cubitorum, in altitudine.</VERS>
      <VERS vnumber="9">Et latitudo parietis aedificii adiacentis forinsecus erat quinque cubitorum. Et area vacua inter cubicula domui adiacentia,</VERS>
      <VERS vnumber="10">et inter exedras habebat latitudinem viginti cubitorum in circuitu domus undique.</VERS>
      <VERS vnumber="11">Et ostia aedificii adiacentis ad aream vacuam, ostium unum ad viam aquilonis et ostium unum ad viam australem; et latitudo muri areae vacuae quinque cubitorum in circuitu.</VERS>
      <VERS vnumber="12">Et aedificium, quod erat ex adverso areae separatae versumque ad viam respicientem ad mare, latitudinis septuaginta cubitorum; paries autem aedificii quinque cubitorum latitudinis per circuitum et longitudo eius nonaginta cubitorum.</VERS>
      <VERS vnumber="13">Et mensus est domus longitudinem centum cubitorum et areae separatae et aedificii et parietum eius longitudinem centum cubitorum;</VERS>
      <VERS vnumber="14">latitudinem autem faciei domus et areae separatae contra orientem centum cubitorum.</VERS>
      <VERS vnumber="15">Et mensus est longitudinem aedificii ex adverso areae separatae ad dorsum et parietum eius ex utraque parte centum cubitorum. Et templum interius et vestibulum exterius</VERS>
      <VERS vnumber="16">strata erant ligno, et fenestrae marginatae et margines in circuitu triplices contra limen erant strato ligno per gyrum in circuitu, et a terra usque ad fenestras - et fenestrae poterant claudi - usque ad superiora ostii;</VERS>
      <VERS vnumber="17">et usque ad domum interiorem et forinsecus et per omnem parietem in circuitu, intrinsecus et forinsecus, ad mensuram</VERS>
      <VERS vnumber="18">fabrefacti cherubim et palmae, et palma inter cherub et cherub; duasque facies habebat cherub,</VERS>
      <VERS vnumber="19">faciem hominis versam ad palmam ex hac parte et faciem leonis versam ad palmam ex alia parte: expressi per omnem domum in circuitu.</VERS>
      <VERS vnumber="20">De terra usque ad superiora portae cherubim et palmae caelatae erant. In pariete templi</VERS>
      <VERS vnumber="21">postes portae quadruplices, et coram sanctuario aspectus quasi aspectus</VERS>
      <VERS vnumber="22">altaris lignei trium cubitorum altitudo, et longitudo eius duorum cubitorum, et anguli eius et bases eius et parietes eius lignei. Et locutus est ad me: " Haec est mensa coram Domino ".</VERS>
      <VERS vnumber="23">Et duo ostia erant templo et sanctuario</VERS>
      <VERS vnumber="24">duo ostia. Ostiis erant duae valvae versatiles usque ad parietem, valvae duae ostio uni et valvae duae ostio alteri.</VERS>
      <VERS vnumber="25">Et caelati erant in ipsis ostiis templi cherubim et sculpturae palmarum, sicut in parietibus quoque expressi erant; et tectum ligneum erat in vestibuli fronte forinsecus.</VERS>
      <VERS vnumber="26">Et fenestrae marginatae et similitudo palmarum hinc atque inde in lateribus vestibuli et in cubiculis adiacentibus domus.</VERS>
    </CHAPTER>
    <CHAPTER cnumber="42">
      <VERS vnumber="1">Et eduxit me in atrium ex terius per viam ducentem ad aquilonem; et duxit me ad exedram, quae erat contra aream separatam, et contra aedem ad aquilonem.</VERS>
      <VERS vnumber="2">Longitudo erat centum cubitorum in latere aquilonis et latitudo quinquaginta cubitorum.</VERS>
      <VERS vnumber="3">Contra viginti cubitos atrii interioris et contra pavimentum stratum lapide atrii exterioris elevabatur pars iuxta partem in tribus gradibus.</VERS>
      <VERS vnumber="4">Et ante exedras deambulatio decem cubitorum latitudinis, ad interiora respiciens, longitudinis centum cubitorum; et ostia eorum ad aquilonem.</VERS>
      <VERS vnumber="5">Exedrae superiores angustiores erant, quia gradus auferebant eis spatium, prae inferioribus et mediis aedificii.</VERS>
      <VERS vnumber="6">Tristega enim erant et non habebant columnas, sicut erant columnae exteriorum; sic ergo in gradibus de inferioribus, et de mediis a terra surgebat aedificium.</VERS>
      <VERS vnumber="7">Et murus exterior secundum exedras erat in via atrii exterioris ante exedras, longitudo eius quinquaginta cubitorum,</VERS>
      <VERS vnumber="8">quia longitudo erat exedrarum atrii exterioris quinquaginta cubitorum, quae erant ante faciem illarum, totum erat centum cubitorum.</VERS>
      <VERS vnumber="9">Et erat subter exedras has introitus ab oriente ingredientibus in ea de atrio exteriori</VERS>
      <VERS vnumber="10">in capite muri atrii. Contra viam meridianam in facie areae separatae, et erant exedrae ante aedificium,</VERS>
      <VERS vnumber="11">et via ante faciem earum iuxta similitudinem exedrarum, quae erant in via aquilonis; secundum longitudinem earum et latitudinem earum, sic et omnes exitus earum et dispositiones et ostia earum.</VERS>
      <VERS vnumber="12">Et ad ostia exedrarum, quae erant in via respiciente ad notum, ostium in capite viae, quae via erat ante murum protegentem per viam orientalem ingredientibus.</VERS>
      <VERS vnumber="13">Et dixit ad me: "Exedrae aquilonis et exedrae austri, quae sunt ante aream separatam, hae sunt exedrae sanctae, in quibus vescuntur sacerdotes, qui appropinquant ad Dominum sancta sanctorum: ibi ponent sancta sanctorum et oblationem et pro peccato et pro delicto, locus enim sanctus est.</VERS>
      <VERS vnumber="14">Cum autem ingressi fuerint sacerdotes, non egredientur de sanctis in atrium exterius, sed ibi reponent vestimenta sua, in quibus ministrant, quia sancta sunt; vestienturque vestimentis aliis et sic procedent ad locum populi ".</VERS>
      <VERS vnumber="15">Cumque complesset mensuras interioris areae domus, eduxit me per viam portae, quae respiciebat ad viam orientalem, et mensus est ibi undique per circuitum.</VERS>
      <VERS vnumber="16">Mensus est autem contra ventum orientalem calamo mensurae quingentos calamos in calamo mensurae per circuitum.</VERS>
      <VERS vnumber="17">Et mensus est contra ventum aquilonis quingentos calamos in calamo mensurae per gyrum.</VERS>
      <VERS vnumber="18">Et ad ventum australem mensus est quingentos calamos in calamo mensurae per circuitum.</VERS>
      <VERS vnumber="19">Et conversus ad ventum occidentalem mensus est quingentos calamos in calamo mensurae.</VERS>
      <VERS vnumber="20">Per quattuor ventos mensus est illud; murus ei erat undique per circuitum longitudine quingentorum cubitorum et latitudine quingentorum cubitorum, dividens inter sanctuarium et locum profanum.</VERS>
    </CHAPTER>
    <CHAPTER cnumber="43">
      <VERS vnumber="1">Et duxit me ad portam, quae respiciebat ad viam orientalem,</VERS>
      <VERS vnumber="2">et ecce gloria Dei Israel ingrediebatur per viam orientalem, et vox erat ei quasi vox aquarum multarum, et terra splendebat a maiestate eius.</VERS>
      <VERS vnumber="3">Et vidi visionem secundum speciem, quam videram, quando venit, ut disperderet civitatem, et species secundum aspectum, quem videram iuxta fluvium Chobar; et cecidi super faciem meam.</VERS>
      <VERS vnumber="4">Et maiestas Domini ingressa est templum per viam portae, quae respiciebat ad orientem.</VERS>
      <VERS vnumber="5">Et levavit me spiritus et introduxit me in atrium interius; et ecce repleta erat gloria Domini domus.</VERS>
      <VERS vnumber="6">Et audivi loquentem ad me de domo, cum vir staret iuxta me,</VERS>
      <VERS vnumber="7">et dixit ad me: " Fili hominis, locus solii mei et locus vestigiorum pedum meorum, ubi habitabo in medio filiorum Israel in aeternum; et non polluent ultra domus Israel nomen sanctum meum, ipsi et reges eorum, in fornicationibus suis et in cadaveribus regum suorum in morte eorum,</VERS>
      <VERS vnumber="8">qui fabricati sunt limen suum iuxta limen meum et postes suos iuxta postes meos, et paries erat inter me et eos, et polluerunt nomen sanctum meum in abominationibus, quas fecerunt; propter quod consumpsi eos in ira mea.</VERS>
      <VERS vnumber="9">Nunc ergo repellant procul fornicationem suam et cadavera regum suorum a me, et habitabo in medio eorum semper.</VERS>
      <VERS vnumber="10">Tu autem, fili hominis, ostende domui Israel templum, et confundantur ab iniquitatibus suis et metiantur fabricam.</VERS>
      <VERS vnumber="11">Et si erubuerint ex omnibus, quae fecerunt, describe domum et supellectilem eius, exitus et introitus, et omnem figuram eius et universa praecepta eius et omnes leges eius ostende eis et scribes oculis eorum, ut custodiant omnem figuram eius et omnia praecepta illius et faciant ea.</VERS>
      <VERS vnumber="12">Ista est lex domus in summitate montis: omnes fines eius in circuitu sanctum sanctorum sunt; haec est ergo lex domus ".</VERS>
      <VERS vnumber="13">Istae autem mensurae altaris in cubitis, cubitus habebat cubitum et palmum; fossae in circuitu eius erat cubitus in altitudine et cubitus in latitudine; et saepto eius ad marginem eius in circuitu palmus unus. Haec autem erat altitudo altaris:</VERS>
      <VERS vnumber="14">de fossa terrae usque ad crepidinem inferiorem duo cubiti, et latitudo cubiti unius; et a crepidine minore usque ad crepidinem maiorem quattuor cubiti, et latitudo unius cubiti.</VERS>
      <VERS vnumber="15">Ipse autem focus quattuor cubitorum, et a foco usque sursum cornua quattuor.</VERS>
      <VERS vnumber="16">Et focus duodecim cubitorum in longitudine per duodecim cubitos latitudinis, quadrangulatum aequis lateribus.</VERS>
      <VERS vnumber="17">Et crepido quattuordecim cubitorum longitudinis per quattuordecim cubitos latitudinis in quattuor angulis eius; et saeptum in circuitu eius dimidii cubiti, et fossa eius unius cubiti per circuitum; gradus autem eius versi ad orientem.</VERS>
      <VERS vnumber="18">Et dixit ad me: " Fili hominis, haec dicit Dominus Deus: Hi sunt ritus altaris: in qua die fuerit fabricatum, ut offeratur super illud holocaustum, et effundatur sanguis,</VERS>
      <VERS vnumber="19">dabis sacerdotibus levitis, qui sunt de semine Sadoc, qui accedunt ad me, ait Dominus Deus, ut ministrent mihi, vitulum de armento pro peccato.</VERS>
      <VERS vnumber="20">Et assumens de sanguine eius, pones super quattuor cornua eius et super quattuor angulos crepidinis et super saeptum in circuitu et mundabis illud et expiabis.</VERS>
      <VERS vnumber="21">Et tolles vitulum, qui oblatus fuerit pro peccato, et combures illum in destinato loco domus extra sanctuarium.</VERS>
      <VERS vnumber="22">Et in die secunda offeres hircum caprarum immaculatum pro peccato, et expiabunt altare, sicut expiaverunt in vitulo.</VERS>
      <VERS vnumber="23">Cumque compleveris expians illud, offeres vitulum de armento immaculatum et arietem de grege immaculatum;</VERS>
      <VERS vnumber="24">et offeres eos in conspectu Domini, et mittent sacerdotes super eos sal et offerent eos holocaustum Domino.</VERS>
      <VERS vnumber="25">Septem diebus facies hircum pro peccato cotidie, et vitulum de armento et arietem de pecoribus immaculatos offerent.</VERS>
      <VERS vnumber="26">Septem diebus expiabunt altare et mundabunt illud et consecrabunt illud.</VERS>
      <VERS vnumber="27">Expletis autem diebus, in die octava et ultra facient sacerdotes super altare holocausta vestra et pacifica, et placatus ero vobis ", ait Dominus Deus.</VERS>
    </CHAPTER>
    <CHAPTER cnumber="44">
      <VERS vnumber="1">Et convertit me ad viam portae sanctuarii exterioris, quae respiciebat ad orientem, et erat clausa;</VERS>
      <VERS vnumber="2">et dixit Dominus ad me: " Porta haec clausa erit; non aperietur, et vir non transibit per eam, quoniam Dominus, Deus Israel, ingressus est per eam, eritque clausa.</VERS>
      <VERS vnumber="3">Princeps, ut princeps ipse sedebit in ea, ut comedat panem coram Domino; per viam vestibuli portae ingredietur et per eandem viam egredietur ".</VERS>
      <VERS vnumber="4">Et adduxit me per viam portae aquilonis in conspectum domus; et vidi: et ecce implevit gloria Domini domum Domini, et cecidi in faciem meam.</VERS>
      <VERS vnumber="5">Et dixit ad me Dominus: " Fili hominis, pone cor tuum et vide oculis tuis et auribus tuis audi omnia, quae ego loquor ad te de universis caeremoniis domus Domini et de cunctis legibus eius; et pones cor tuum in introitu templi et in omni exitu sanctuarii</VERS>
      <VERS vnumber="6">et dices ad exasperantem me domum Israel: Haec dicit Dominus Deus: Sufficiant vobis omnes abominationes vestrae, domus Israel,</VERS>
      <VERS vnumber="7">eo quod induxistis alienigenas incircumcisos corde et incircumcisos carne, ut essent in sanctuario meo et polluerent domum meam, cum offertis panem meum, adipem et sanguinem; et dissolvistis pactum meum in omnibus abominationibus vestris</VERS>
      <VERS vnumber="8">et non explevistis ministerium sanctorum meorum et posuistis illos ministrantes mihi in sanctuario meo. Propterea</VERS>
      <VERS vnumber="9">haec dicit Dominus Deus: Omnis alienigena incircumcisus corde et incircumcisus carne non ingredietur sanctuarium meum, omnis alienigena, qui est in medio filiorum Israel.</VERS>
      <VERS vnumber="10">Sed Levitae, qui longe recesserint a me in errore filiorum Israel, qui erraverunt a me post idola sua, portabunt iniquitatem suam</VERS>
      <VERS vnumber="11">et erunt in sanctuario meo aeditui et ianitores portarum domus et ministri domus: ipsi mactabunt holocausta et victimas populo et ipsi stabunt in conspectu eorum, ut ministrent eis.</VERS>
      <VERS vnumber="12">Pro eo quod ministraverunt illis in conspectu idolorum suorum et facti sunt domui Israel in offendiculum iniquitatis, idcirco levavi manum meam super eos, dicit Dominus Deus; portabunt iniquitatem suam.</VERS>
      <VERS vnumber="13">Et non appropinquabunt ad me, ut sacerdotio fungantur mihi, neque accedent ad omnia sancta mea, ad sanctissima, sed portabunt confusionem suam et abominationes suas, quas fecerunt.</VERS>
      <VERS vnumber="14">Et faciam eos ministros in omni ministerio domus et in universis, quae facienda sunt in ea.</VERS>
      <VERS vnumber="15">Sacerdotes autem levitae filii Sadoc, qui custodierunt caeremonias sanctuarii mei, cum errarent filii Israel a me, ipsi accedent ad me, ut ministrent mihi, et stabunt in conspectu meo, ut offerant mihi adipem et sanguinem, ait Dominus Deus.</VERS>
      <VERS vnumber="16">Ipsi ingredientur sanctuarium meum et ipsi accedent ad mensam meam, ut serviant mihi et custodiant ministerium meum.</VERS>
      <VERS vnumber="17">Cumque ingredientur portas atrii interioris, vestibus lineis induentur, nec ascendet super eos quidquam laneum, quando ministrant in portis atrii interioris et in domo.</VERS>
      <VERS vnumber="18">Vittae lineae erunt in capitibus eorum, et feminalia linea erunt in lumbis eorum, et non accingentur in sudore.</VERS>
      <VERS vnumber="19">Cumque egredientur atrium exterius ad populum, exuent se vestimenta sua, in quibus ministraverunt, et reponent ea in exedris sanctis et vestient se vestimentis aliis et non sanctificabunt populum in vestibus suis.</VERS>
      <VERS vnumber="20">Caput autem suum non radent neque comam nutrient, sed tondentes attondent capita sua.</VERS>
      <VERS vnumber="21">Et vinum non bibet omnis sacerdos, quando ingressurus est atrium interius.</VERS>
      <VERS vnumber="22">Et viduam et repudiatam non accipient sibi uxores sed virgines de semine domus Israel; sed et viduam, quae fuerit vidua a sacerdote, accipient.</VERS>
      <VERS vnumber="23">Et populum meum docebunt quid sit inter sanctum et profanum et inter mundum et immundum ostendent eis.</VERS>
      <VERS vnumber="24">Et cum fuerit controversia, stabunt ad iudicandum et in iudiciis meis iudicabunt; leges meas et praecepta mea in omnibus sollemnitatibus meis custodient et sabbata mea sanctificabunt.</VERS>
      <VERS vnumber="25">Et ad mortuum hominem non ingredientur, ne polluantur, nisi ad patrem et matrem et filium et filiam et fratrem et sororem, quae virum non habuit: in quibus contaminabuntur.</VERS>
      <VERS vnumber="26">Et postquam fuerit emundatus, septem dies numerabuntur ei,</VERS>
      <VERS vnumber="27">et in die introitus sui in sanctuarium ad atrium interius, ut ministret mihi in sanctuario, offeret pro peccato suo, ait Dominus Deus.</VERS>
      <VERS vnumber="28">Et erit eis in hereditatem: ego hereditas eorum; et possessionem non dabitis eis in Israel: ego enim possessio eorum.</VERS>
      <VERS vnumber="29">Oblationem et pro peccato et pro delicto ipsi comedent, et omne anathema in Israel ipsorum erit;</VERS>
      <VERS vnumber="30">et primitiva omnium primogenitorum et omnia libamenta ex omnibus, quae offertis, sacerdotum erunt; et primitiva farinae vestrae dabitis sacerdoti, ut reponat benedictionem domui tuae.</VERS>
      <VERS vnumber="31">Omne morticinum et captum a bestia de avibus et de pecoribus non comedent sacerdotes.</VERS>
    </CHAPTER>
    <CHAPTER cnumber="45">
      <VERS vnumber="1">Cumque coeperitis terram dividere sortito, separate oblationem Domino sanctificatum de terra, longitudine viginti quinque milia et latitudine viginti milia: sanctificatum erit in omni termino suo per circuitum;</VERS>
      <VERS vnumber="2">ex quo sanctuarium obtinebit quingentos per quingentos, quadrifariam per circuitum, et quinquaginta cubitos pascua eius per gyrum.</VERS>
      <VERS vnumber="3">Et a mensura ista mensurabis longitudinem viginti quinque milium et latitudinem decem milium, et in ipso erit templum, Sanctum sanctorum.</VERS>
      <VERS vnumber="4">Sanctificatum de terra erit sacerdotibus ministris sanctuarii, qui accedunt ad ministerium Domini; et erit eis locus in domos et in pascua pecoribus.</VERS>
      <VERS vnumber="5">Viginti quinque autem milia longitudinis et decem milia latitudinis erunt Levitis, qui ministrant domui; ipsis in possessionem, civitates ad habitandum.</VERS>
      <VERS vnumber="6">Et possessionem civitatis dabitis quinque milia latitudinis et longitudinis viginti quinque milia, iuxta oblationem sacram; omni domui Israel erit.</VERS>
      <VERS vnumber="7">Principi quoque ex utraque parte oblationis sacrae et possessionis civitatis, secundum oblationem sacram et possessionem urbis, a latere maris usque ad mare et a latere orientis versus orientem, longitudinem autem iuxta unamquamque partium, a termino occidentali usque ad terminum orientalem.</VERS>
      <VERS vnumber="8">Haec terra erit ei possessio in Israel, et non depopulabuntur ultra principes mei populum meum; sed terram dabunt domui Israel secundum tribus eorum.</VERS>
      <VERS vnumber="9">Haec dicit Dominus Deus: Sufficiat vobis, principes Israel; violentiam et rapinas omittite et iudicium et iustitiam facite; auferte exactiones vestras a populo meo, ait Dominus Deus.</VERS>
      <VERS vnumber="10">Statera iusta et ephi iustum et batus iustus sit vobis;</VERS>
      <VERS vnumber="11">ephi et batus aequalia et unius mensurae sint, ut capiat decimam partem homer batus, et decimam partem homer ephi: iuxta mensuram homer sit aequa libratio eorum.</VERS>
      <VERS vnumber="12">Siclus autem viginti gera habeat; quinque sicli sint quinque, et decem sicli sint decem, et quinquaginta sint vobis mina.</VERS>
      <VERS vnumber="13">Haec est oblatio, quam offeratis: sextam partem ephi de gomor frumenti et sextam partem ephi de gomor hordei.</VERS>
      <VERS vnumber="14">Praeceptum quoque de oleo - batus est mensura olei C: decimam partem bati offeratis de choro - decem bati homer faciunt, quia decem bati implent chorum C.</VERS>
      <VERS vnumber="15">Et pecus unum de grege ducentorum, de pascuis irriguis Israel, in oblationem et in holocaustum et in pacifica ad expiandum pro eis, ait Dominus Deus.</VERS>
      <VERS vnumber="16">Omnis populus terrae tenebitur ad hanc oblationem principi in Israel;</VERS>
      <VERS vnumber="17">et super principem erunt holocausta et oblationes et libamina in diebus festis et in calendis et in sabbatis et in universis sollemnitatibus domus Israel; ipse faciet pro peccato et oblationem et holocaustum et pacifica ad expiandum pro domo Israel.</VERS>
      <VERS vnumber="18">Haec dicit Dominus Deus: In primo mense, una mensis, sumes vitulum de armento immaculatum et expiabis sanctuarium.</VERS>
      <VERS vnumber="19">Et tollet sacerdos de sanguine hostiae pro peccato et ponet in postibus domus et in quattuor angulis crepidinis altaris et in postibus portae atrii interioris.</VERS>
      <VERS vnumber="20">Et sic facies in septima mensis pro unoquoque, qui ignoravit et errore deceptus est, et expiabitis pro domo.</VERS>
      <VERS vnumber="21">In primo mense, quarta decima die mensis, erit vobis Paschae sollemnitas; septem diebus azyma comedentur.</VERS>
      <VERS vnumber="22">Et faciet princeps in die illa pro se et pro universo populo terrae vitulum pro peccato;</VERS>
      <VERS vnumber="23">et in septem dierum sollemnitate faciet holocaustum Domino septem vitulos et septem arietes immaculatos cotidie septem diebus et pro peccato hircum caprarum cotidie;</VERS>
      <VERS vnumber="24">et oblationem ephi per vitulum et ephi per arietem faciet et olei hin per singula ephi.</VERS>
      <VERS vnumber="25">Septimo mense, quinta decima die mensis, in sollemnitate faciet, sicut supra dicta sunt, per septem dies, tam pro peccato quam pro holocausto et in oblatione et in oleo.</VERS>
    </CHAPTER>
    <CHAPTER cnumber="46">
      <VERS vnumber="1">Haec dixit Dominus Deus: Porta atrii interioris, quae respicit ad orientem, erit clausa sex diebus, in quibus opus fit; die autem sabbati aperietur, sed et in die calendarum aperietur,</VERS>
      <VERS vnumber="2">et intrabit princeps per viam vestibuli portae deforis et stabit in poste portae, et facient sacerdotes holocaustum eius et pacifica eius, et adorabit super limen portae et egredietur; porta autem non claudetur usque ad vesperam.</VERS>
      <VERS vnumber="3">Et adorabit populus terrae ad ostium portae illius in sabbatis et in calendis coram Domino.</VERS>
      <VERS vnumber="4">Holocaustum autem hoc offeret princeps Domino: in die sabbati sex agnos immaculatos et arietem immaculatum</VERS>
      <VERS vnumber="5">et oblationem ephi per arietem, per agnos autem oblationem, quantum dederit manus eius, et olei hin per singula ephi;</VERS>
      <VERS vnumber="6">in die autem calendarum vitulum de armento immaculatum et sex agni et aries immaculati erunt</VERS>
      <VERS vnumber="7">et ephi per vitulum, ephi quoque per arietem faciet oblationem, per agnos autem sicut invenerit manus eius, et olei hin per singula ephi.</VERS>
      <VERS vnumber="8">Cumque ingressurus est princeps, per viam vestibuli portae ingrediatur et per eandem viam exeat.</VERS>
      <VERS vnumber="9">Et cum intrabit populus terrae in conspectu Domini in sollemnitatibus, qui ingreditur per portam aquilonis, ut adoret, egrediatur per viam portae meridianae; porro qui ingreditur per viam portae meridianae, egrediatur per viam portae aquilonis: non revertetur per viam portae, per quam ingressus est, sed e regione illius egredietur.</VERS>
      <VERS vnumber="10">Princeps autem in medio eorum cum ingredientibus ingredietur et cum egredientibus egredietur.</VERS>
      <VERS vnumber="11">Et in diebus festis et in sollemnitatibus erit oblatio ephi per vitulum et ephi per arietem, per agnos autem erit oblatio, quantum invenerit manus eius, et olei hin per singula ephi.</VERS>
      <VERS vnumber="12">Cum autem fecerit princeps spontaneum holocaustum aut pacifica voluntaria Domino, aperietur ei porta, quae respicit ad orientem, et faciet holocaustum suum et pacifica sua, sicut facere solet in die sabbati, et egredietur, claudeturque porta, postquam exierit.</VERS>
      <VERS vnumber="13">Et agnum anniculum immaculatum facies holocaustum cotidie Domino; semper mane facies illud.</VERS>
      <VERS vnumber="14">Et oblationem facies super eo mane mane sextam partem ephi, et de oleo tertiam partem hin, ut conspergatur simila; oblatio Domino, legitimum iuge atque perpetuum.</VERS>
      <VERS vnumber="15">Facient agnum et oblationem et oleum mane mane, holocaustum sempiternum.</VERS>
      <VERS vnumber="16">Haec dixit Dominus Deus: Si dederit princeps donum alicui de filiis suis de hereditate sua, filiorum suorum erit; possidebunt illud hereditarie.</VERS>
      <VERS vnumber="17">Si autem dederit legatum de hereditate sua uni servorum suorum, erit illius usque ad annum remissionis et revertetur ad principem; sola hereditas filiorum eius illorum erit.</VERS>
      <VERS vnumber="18">Et non accipiet princeps de hereditate populi, ut expellat eos de possessione eorum, sed de possessione sua hereditatem dabit filiis suis, ut non dispergatur populus meus unusquisque a possessione sua ".</VERS>
      <VERS vnumber="19">Et introduxit me per ingressum, qui erat ex latere portae, in exedras sacras sacerdotum, quae respiciebant ad aquilonem, et erat ibi locus in extrema parte vergens ad occidentem;</VERS>
      <VERS vnumber="20">et dixit ad me: " Iste est locus, ubi coquent sacerdotes pro delicto et pro peccato, ubi coquent oblationem, ut non efferant in atrium exterius, et sanctificetur populus ".</VERS>
      <VERS vnumber="21">Et eduxit me in atrium exterius et circumduxit me per quattuor angulos atrii, et ecce atriola singula per angulos atrii.</VERS>
      <VERS vnumber="22">In quattuor angulis atrii atriola inclusa quadraginta cubitorum per longum et triginta per latum: mensurae unius quattuor erant.</VERS>
      <VERS vnumber="23">Et paries per circuitum ambiens quattuor atriola, et culinae fabricatae erant subter parietes per gyrum.</VERS>
      <VERS vnumber="24">Et dixit ad me: "Hae sunt domus culinarum, in quibus coquent ministri domus Domini victimas populi ".</VERS>
    </CHAPTER>
    <CHAPTER cnumber="47">
      <VERS vnumber="1">Et convertit me ad portam domus, et ecce aquae egre diebantur subter limen domus ad orientem; facies enim domus respiciebat ad orientem, aquae autem descendebant a latere templi dextro a meridie altaris.</VERS>
      <VERS vnumber="2">Et eduxit me per viam portae aquilonis et convertit me ad viam foras ad portam exteriorem, quae respiciebat ad orientem; et ecce aquae exeuntes a latere dextro.</VERS>
      <VERS vnumber="3">Cum egrederetur vir ad orientem, qui habebat funiculum in manu sua, mensus est mille cubitos et traduxit me per aquam usque ad talos.</VERS>
      <VERS vnumber="4">Rursumque mensus est mille et traduxit me per aquam usque ad genua.</VERS>
      <VERS vnumber="5">Et mensus est mille et traduxit me per aquam usque ad renes. Et mensus est mille; torrens, quem non potui pertransire, quoniam intumuerant aquae, aquae ad natandum; torrens, qui non poterat transvadari.</VERS>
      <VERS vnumber="6">Et dixit ad me: " Certe vidisti, fili hominis "; et duxit me et convertit ad ripam torrentis.</VERS>
      <VERS vnumber="7">Cumque me convertissem, ecce in ripa torrentis ligna multa nimis ex utraque parte;</VERS>
      <VERS vnumber="8">et ait ad me: " Aquae istae, quae egrediuntur ad regionem orientalem et descendunt ad Arabam, intrabunt mare, aquas salsas, et sanabuntur aquae:</VERS>
      <VERS vnumber="9">et omnis anima vivens, quae movetur, quocumque venerit torrens, vivet, et erunt pisces multi satis, postquam venerint illuc aquae istae, et sanabuntur et vivent omnia, ad quae venerit torrens.</VERS>
      <VERS vnumber="10">Et stabunt super mare piscatores; ab Engaddi usque ad Engallim siccatio sagenarum erit; plurimae species erunt piscium eius, sicut pisces maris Magni, multitudinis nimiae.</VERS>
      <VERS vnumber="11">Palustria autem eius et stagna non sanabuntur, quia in salinas dabuntur.</VERS>
      <VERS vnumber="12">Et super torrentem orietur in ripis eius ex utraque parte omne lignum pomiferum; non defluet folium ex eo, et non deficiet fructus eius: per singulos menses afferet primitiva, quia aquae eius de sanctuario egredientur, et erunt fructus eius in cibum, et folia eius ad medicinam.</VERS>
      <VERS vnumber="13">Haec dicit Dominus Deus: Hic est terminus, in quo possidebitis terram in duodecim tribubus Israel, quia Ioseph duplicem funiculum habet;</VERS>
      <VERS vnumber="14">possidebitis autem eam, singuli aeque ut frater suus, super quam levavi manum meam, ut darem patribus vestris; et cadet terra haec vobis in possessionem.</VERS>
      <VERS vnumber="15">Hic est autem terminus terrae: ad plagam septentrionalem a mari Magno via Hethalon ad introitum Emath,</VERS>
      <VERS vnumber="16">Sedada, Berotha, Sabarim, quae est inter terminum Damasci et confinium Emath, usque ad Asarenon, quae est iuxta terminum Auran;</VERS>
      <VERS vnumber="17">erit ergo terminus a mari usque ad Asarenon, cum fines Damasci et fines Emath sint in aquilone; haec est plaga septentrionalis.</VERS>
      <VERS vnumber="18">Porro plaga orientalis de loco inter Auran et inter Damascum et in medio inter Galaad et terram Israel, Iordanis disterminans usque ad mare orientale, usque Thamar; haec est plaga orientalis.</VERS>
      <VERS vnumber="19">Plaga autem australis meridiana a Thamar usque ad aquas Meribathcades et torrentem usque ad mare Magnum; haec est plaga ad meridiem australis.</VERS>
      <VERS vnumber="20">Et plaga maris, mare Magnum a confinio per directum, donec venias Emath; haec est plaga maris.</VERS>
      <VERS vnumber="21">Et dividetis terram istam vobis per tribus Israel</VERS>
      <VERS vnumber="22">et mittetis eam in hereditatem, vobis et advenis, qui accesserint ad vos, qui genuerint filios in medio vestrum, et erunt vobis sicut indigenae inter filios Israel: vobiscum divident possessionem in medio tribuum Israel;</VERS>
      <VERS vnumber="23">in tribu autem quacumque fuerit advena, ibi dabitis possessionem illi, ait Dominus Deus.</VERS>
    </CHAPTER>
    <CHAPTER cnumber="48">
      <VERS vnumber="1">Et haec nomina tribuum: in finibus aquilonis iuxta viam Hethalon ad introitum Emath, Asarenon - fines Damasci ad aquilonem iuxta Emath - erit a plaga orientali usque ad mare, Dan pars una.</VERS>
      <VERS vnumber="2">Et iuxta terminum Dan a plaga orientali usque ad plagam maris, Aser una.</VERS>
      <VERS vnumber="3">Et iuxta terminum Aser a plaga orientali usque ad plagam maris, Nephthali una.</VERS>
      <VERS vnumber="4">Et iuxta terminum Nephthali a plaga orientali usque ad plagam maris, Manasse una.</VERS>
      <VERS vnumber="5">Et iuxta terminum Manasse a plaga orientali usque ad plagam maris, Ephraim una.</VERS>
      <VERS vnumber="6">Et iuxta terminum Ephraim a plaga orientali usque ad plagam maris, Ruben una.</VERS>
      <VERS vnumber="7">Et iuxta terminum Ruben a plaga orientali usque ad plagam maris, Iudae una.</VERS>
      <VERS vnumber="8">Et iuxta terminum Iudae a plaga orientali usque ad plagam maris oblatio, quam separabitis viginti quinque milibus latitudinis et longitudinis, sicuti singulae partes a plaga orientali usque ad plagam maris; et erit sanctuarium in medio eius.</VERS>
      <VERS vnumber="9">Oblatio, quam separabitis Domino, longitudo viginti quinque milibus et latitudo viginti milibus.</VERS>
      <VERS vnumber="10">His autem est oblatio sacra: sacerdotibus, ad aquilonem viginti quinque milia et ad mare latitudinis decem milia et ad orientem latitudinis decem milia et ad meridiem longitudinis viginti quinque milia; et erit sanctuarium Domini in medio eius.</VERS>
      <VERS vnumber="11">Sacerdotibus consecratis erit, filiis Sadoc, qui custodierunt caeremonias meas et non erraverunt, cum errarent filii Israel, sicut erraverunt Levitae.</VERS>
      <VERS vnumber="12">Et erit eis oblatio de oblatione terrae sanctum sanctorum iuxta terminum Levitarum;</VERS>
      <VERS vnumber="13">sed et Levitis similiter secundum fines sacerdotum, viginti quinque milia longitudinis et latitudinis decem milia, totum in longitudine viginti et quinque milia et in latitudine viginti milia;</VERS>
      <VERS vnumber="14">et non venumdabunt ex eo neque mutabunt, neque transferetur oblatio terrae, quia sanctificata est Domino.</VERS>
      <VERS vnumber="15">Quinque milia autem, quae supersunt in latitudine per viginti quinque milia, profana erunt urbi in habitaculum et in pascua, et erit civitas in medio eius.</VERS>
      <VERS vnumber="16">Et hae mensurae eius: ad plagam septentrionalem quingenti et quattuor milia et ad plagam meridianam quingenti et quattuor milia et ad plagam orientalem quingenti et quattuor milia et ad plagam occidentalem quingenti et quattuor milia.</VERS>
      <VERS vnumber="17">Erunt autem pascua civitatis ad aquilonem ducenti quinquaginta et ad meridiem ducenti quinquaginta et ad orientem ducenti quinquaginta et ad mare ducenti quinquaginta.</VERS>
      <VERS vnumber="18">Quod autem reliquum fuerit in longitudine iuxta oblationem sacram, decem milia ad orientem et decem milia ad occidentem, erunt iuxta oblationem sacram, et erunt fruges eius in panem his, qui serviunt civitati.</VERS>
      <VERS vnumber="19">Servientes autem civitati operabuntur ex omnibus tribubus Israel.</VERS>
      <VERS vnumber="20">Tota oblatio viginti quinque milium, per viginti quinque milia: in quadrum; separabitis oblationem sacram una cum possessione civitatis.</VERS>
      <VERS vnumber="21">Quod autem reliquum fuerit, principis erit, ex utraque parte oblationis sacrae et possessionis civitatis, e regione viginti quinque milium oblationis usque ad terminum orientalem, sed et ad mare e regione viginti quinque milium usque ad terminum maris secundum partes tribuum, principis erit. Et erit oblatio sacra et sanctuarium templi in medio eius,</VERS>
      <VERS vnumber="22">segregata a possessione Levitarum et a possessione civitatis in medio partium principis: inter terminum Iudae et inter terminum Beniamin erit possessio principis.</VERS>
      <VERS vnumber="23">Et reliquis tribubus: a plaga orientali usque ad plagam occidentalem, Beniamin una.</VERS>
      <VERS vnumber="24">Et iuxta terminum Beniamin a plaga orientali usque ad plagam occidentalem, Simeon una.</VERS>
      <VERS vnumber="25">Et iuxta terminum Simeonis a plaga orientali usque ad plagam occidentalem, Issachar una.</VERS>
      <VERS vnumber="26">Et iuxta terminum Issachar a plaga orientali usque ad plagam occidentalem, Zabulon una.</VERS>
      <VERS vnumber="27">Et iuxta terminum Zabulon a plaga orientali usque ad plagam maris, Gad una.</VERS>
      <VERS vnumber="28">Et iuxta terminum Gad ad plagam austri in meridiem, erit finis de Thamar usque ad aquas Meribathcades, ad torrentem usque ad mare Magnum.</VERS>
      <VERS vnumber="29">Haec est terra, quam mittetis in sortem tribubus Israel, et hae partitiones earum, ait Dominus Deus.</VERS>
      <VERS vnumber="30">Et hi egressus civitatis: a plaga septentrionali, cuius mensura quingenti et quattuor milia,</VERS>
      <VERS vnumber="31">portae civitatis in nominibus tribuum Israel: portae tres a septentrione, porta Ruben una, porta Iudae una, porta Levi una.</VERS>
      <VERS vnumber="32">Et ad plagam orientalem quingentorum et quattuor milium, portae tres: porta Ioseph una, porta Beniamin una, porta Dan una.</VERS>
      <VERS vnumber="33">Et ad plagam meridianam, cuius mensura quingenti et quattuor milia, portae tres: porta Simeonis una, porta Issachar una, porta Zabulon una.</VERS>
      <VERS vnumber="34">Et ad plagam occidentalem quingentorum et quattuor milium, portae tres: porta Gad una, porta Aser una, porta Nephthali una.</VERS>
      <VERS vnumber="35">Per circuitum decem et octo milia, et nomen civitatis ex illa die: Dominus ibidem ".</VERS>
    </CHAPTER>
  </BIBLEBOOK>
</XMLBIBLE>
