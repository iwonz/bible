<?xml version="1.0" encoding="UTF-8"?>
<XMLBIBLE language="la">
  <BIBLEBOOK bnumber="2" bname="Exodus">
    <CHAPTER cnumber="1">
      <VERS vnumber="1">Haec sunt nomina filiorum Is rael, qui ingressi sunt Aegyp tum cum Iacob; singuli cum domibus suis introierunt:</VERS>
      <VERS vnumber="2">Ruben, Simeon, Levi, Iuda,</VERS>
      <VERS vnumber="3">Issachar, Zabulon et Beniamin,</VERS>
      <VERS vnumber="4">Dan et Nephthali, Gad et Aser.</VERS>
      <VERS vnumber="5">Erant igitur omnes animae eorum, qui egressi sunt de femore Iacob, septuaginta; Ioseph autem in Aegypto erat.</VERS>
      <VERS vnumber="6">Quo mortuo et universis fratribus eius omnique cognatione illa,</VERS>
      <VERS vnumber="7">filii Israel creverunt et pullulantes multiplicati sunt ac roborati nimis impleverunt terram.</VERS>
      <VERS vnumber="8">Surrexit interea rex novus super Aegyptum, qui ignorabat Ioseph;</VERS>
      <VERS vnumber="9">et ait ad populum suum: " Ecce, populus filiorum Israel multus et fortior nobis est;</VERS>
      <VERS vnumber="10">venite, prudenter agamus cum eo, ne forte multiplicetur et, si ingruerit contra nos bellum, addatur inimicis nostris, expugnatisque nobis, egrediatur de terra ".</VERS>
      <VERS vnumber="11">Praeposuit itaque eis magistros operum, ut affligerent eos oneribus; aedificaveruntque urbes promptuarias pharaoni, Phithom et Ramesses.</VERS>
      <VERS vnumber="12">Quantoque opprimebant eos, tanto magis multiplicabantur et crescebant.</VERS>
      <VERS vnumber="13">Formidaveruntque filios Israel Aegyptii et in servitutem redegerunt eos</VERS>
      <VERS vnumber="14">atque ad amaritudinem perducebant vitam eorum operibus duris luti et lateris omnique famulatu, quo in terrae operibus premebantur.</VERS>
      <VERS vnumber="15">Dixit autem rex Aegypti obstetricibus Hebraeorum, quarum una vocabatur Sephra, altera Phua,</VERS>
      <VERS vnumber="16">praecipiens eis: " Quando obstetricabitis Hebraeas, et partus tempus advenerit, si masculus fuerit, interficite eum; si femina, reservate ".</VERS>
      <VERS vnumber="17">Timuerunt autem obstetrices Deum et non fecerunt iuxta praeceptum regis Aegypti, sed conservabant mares.</VERS>
      <VERS vnumber="18">Quibus ad se accersitis rex ait: " Quidnam est hoc, quod facere voluistis, ut pueros servaretis? ".</VERS>
      <VERS vnumber="19">Quae responderunt: " Non sunt Hebraeae sicut Aegyptiae mulieres; ipsae enim robustae sunt et, priusquam veniamus ad eas, pariunt ".</VERS>
      <VERS vnumber="20">Bene ergo fecit Deus obstetricibus, et crevit populus confortatusque est nimis;</VERS>
      <VERS vnumber="21">et, quia timuerunt obstetrices Deum, aedificavit illis domos.</VERS>
      <VERS vnumber="22">Praecepit ergo pharao omni populo suo dicens: " Quidquid masculini sexus natum fuerit, in flumen proicite; quidquid feminei, reservate ".</VERS>
    </CHAPTER>
    <CHAPTER cnumber="2">
      <VERS vnumber="1">Egressus est vir de domo Levi et accepit uxorem stirpis suae;</VERS>
      <VERS vnumber="2">quae concepit et peperit filium et videns eum elegantem abscondit tribus mensibus.</VERS>
      <VERS vnumber="3">Cumque iam celare non posset, sumpsit fiscellam scirpeam et linivit eam bitumine ac pice; posuitque intus infantulum et exposuit eum in carecto ripae fluminis,</VERS>
      <VERS vnumber="4">stante procul sorore eius et considerante eventum rei.</VERS>
      <VERS vnumber="5">Ecce autem descendebat filia pharaonis, ut lavaretur in flumine, et puellae eius gradiebantur per crepidinem alvei. Quae cum vidisset fiscellam in papyrione, misit unam e famulabus suis; et allatam</VERS>
      <VERS vnumber="6">aperiens cernensque in ea parvulum vagientem, miserta eius ait: " De infantibus Hebraeorum est hic ".</VERS>
      <VERS vnumber="7">Cui soror pueri: " Vis, inquit, ut vadam et vocem tibi mulierem Hebraeam, quae nutrire possit tibi infantulum? ".</VERS>
      <VERS vnumber="8">Respondit: " Vade ". Perrexit puella et vocavit matrem infantis.</VERS>
      <VERS vnumber="9">Ad quam locuta filia pharaonis: " Accipe, ait, puerum istum et nutri mihi; ego dabo tibi mercedem tuam ". Suscepit mulier et nutrivit puerum adultumque tradidit filiae pharaonis.</VERS>
      <VERS vnumber="10">Quem illa adoptavit in locum filii vocavitque nomen eius Moysen dicens: " Quia de aqua tuli eum ".</VERS>
      <VERS vnumber="11">In diebus illis, postquam creverat, Moyses egressus est ad fratres suos; viditque afflictionem eorum et virum Aegyptium percutientem quendam de Hebraeis fratribus suis.</VERS>
      <VERS vnumber="12">Cumque circumspexisset huc atque illuc et nullum adesse vidisset, percussum Aegyptium abscondit sabulo.</VERS>
      <VERS vnumber="13">Et egressus die altero conspexit duos Hebraeos rixantes dixitque ei, qui faciebat iniuriam: " Quare percutis proximum tuum? ".</VERS>
      <VERS vnumber="14">Qui respondit: " Quis te constituit principem et iudicem super nos? Num occidere me tu vis, sicut occidisti Aegyptium? ". Timuit Moyses et ait: " Quomodo palam factum est verbum istud? ".</VERS>
      <VERS vnumber="15">Audivitque pharao sermonem hunc et quaerebat occidere Moysen. Qui fugiens de conspectu eius moratus est in terra Madian; venit ergo in terram Madian et sedit iuxta puteum.</VERS>
      <VERS vnumber="16">Erant autem sacerdoti Madian septem filiae, quae venerunt ad hauriendam aquam; et impletis canalibus adaquare cupiebant greges patris sui.</VERS>
      <VERS vnumber="17">Supervenere pastores et eiecerunt eas: surrexitque Moyses et, defensis puellis, adaquavit oves earum.</VERS>
      <VERS vnumber="18">Quae cum revertissent ad Raguel patrem suum, dixit ad eas: " Cur velocius venistis solito? ".</VERS>
      <VERS vnumber="19">Responderunt: " Vir Aegyptius liberavit nos de manu pastorum; insuper et hausit aquam nobis potumque dedit ovibus ".</VERS>
      <VERS vnumber="20">At ille: " Ubi est? ", inquit. " Quare dimisistis hominem? Vocate eum, ut comedat panem ".</VERS>
      <VERS vnumber="21">Consensit ergo Moyses habitare cum eo accepitque Sephoram filiam eius uxorem.</VERS>
      <VERS vnumber="22">Quae peperit ei filium, quem vocavit Gersam dicens: " Advena sum in terra aliena ".</VERS>
      <VERS vnumber="23">Post multum vero temporis mortuus est rex Aegypti; et ingemiscentes filii Israel propter opera vociferati sunt, ascenditque clamor eorum ad Deum ab operibus.</VERS>
      <VERS vnumber="24">Et audivit gemitum eorum ac recordatus est foederis, quod pepigit cum Abraham, Isaac et Iacob;</VERS>
      <VERS vnumber="25">et respexit Dominus filios Israel et apparuit eis.</VERS>
    </CHAPTER>
    <CHAPTER cnumber="3">
      <VERS vnumber="1">Moyses autem pascebat oves Iethro soceri sui sacerdotis Ma dian; cumque minasset gregem ultra desertum, venit ad montem Dei Horeb.</VERS>
      <VERS vnumber="2">Apparuitque ei angelus Domini in flamma ignis de medio rubi; et videbat quod rubus arderet et non combureretur.</VERS>
      <VERS vnumber="3">Dixit ergo Moyses: " Vadam et videbo visionem hanc magnam, quare non comburatur rubus ".</VERS>
      <VERS vnumber="4">Cernens autem Dominus quod pergeret ad videndum, vocavit eum Deus de medio rubi et ait: " Moyses, Moyses ". Qui respondit: " Adsum ".</VERS>
      <VERS vnumber="5">At ille: " Ne appropies, inquit, huc; solve calceamentum de pedibus tuis; locus enim, in quo stas, terra sancta est ".</VERS>
      <VERS vnumber="6">Et ait: " Ego sum Deus patris tui, Deus Abraham, Deus Isaac et Deus Iacob ". Abscondit Moyses faciem suam; non enim audebat aspicere contra Deum.</VERS>
      <VERS vnumber="7">Cui ait Dominus: " Vidi afflictionem populi mei in Aegypto et clamorem eius audivi propter duritiam exactorum eorum.</VERS>
      <VERS vnumber="8">Et sciens dolorem eius descendi, ut liberem eum de manibus Aegyptiorum et educam de terra illa in terram bonam et spatiosam, in terram, quae fluit lacte et melle, ad loca Chananaei et Hetthaei et Amorraei et Pherezaei et Hevaei et Iebusaei.</VERS>
      <VERS vnumber="9">Clamor ergo filiorum Israel venit ad me, vidique afflictionem eorum, qua ab Aegyptiis opprimuntur;</VERS>
      <VERS vnumber="10">sed veni, mittam te ad pharaonem, ut educas populum meum, filios Israel, de Aegypto ".</VERS>
      <VERS vnumber="11">Dixitque Moyses ad Deum: " Quis sum ego, ut vadam ad pharaonem et educam filios Israel de Aegypto? ".</VERS>
      <VERS vnumber="12">Qui dixit ei: " Ego ero tecum; et hoc habebis signum quod miserim te: cum eduxeris populum de Aegypto, servietis Deo super montem istum ".</VERS>
      <VERS vnumber="13">Ait Moyses ad Deum: " Ecce, ego vadam ad filios Israel et dicam eis: Deus patrum vestrorum misit me ad vos. Si dixerint mihi: "Quod est nomen eius?" quid dicam eis? ".</VERS>
      <VERS vnumber="14">Dixit Deus ad Moysen: " Ego sum qui sum ". Ait: " Sic dices filiis Israel: Qui sum misit me ad vos ".</VERS>
      <VERS vnumber="15">Dixitque iterum Deus ad Moysen: " Haec dices filiis Israel: Dominus, Deus patrum vestrorum, Deus Abraham, Deus Isaac et Deus lacob, misit me ad vos; hoc nomen mihi est in aeternum, et hoc memoriale meum in generationem et generationem.</VERS>
      <VERS vnumber="16">Vade et congrega seniores Israel et dices ad eos: Dominus, Deus patrum vestrorum, apparuit mihi, Deus Abraham, Deus Isaac et Deus Iacob, dicens: Visitans visitavi vos et vidi omnia, quae acciderunt vobis in Aegypto;</VERS>
      <VERS vnumber="17">et dixi: Educam vos de afflictione Aegypti in terram Chananaei et Hetthaei et Amorraei et Pherezaei et Hevaei et Iebusaei, ad terram fluentem lacte et melle.</VERS>
      <VERS vnumber="18">Et audient vocem tuam; ingredierisque tu et seniores Israel ad regem Aegypti, et dicetis ad eum: Dominus, Deus Hebraeorum, occurrit nobis; et nunc eamus viam trium dierum in solitudinem, ut immolemus Domino Deo nostro.</VERS>
      <VERS vnumber="19">Sed ego scio quod non dimittet vos rex Aegypti, ut eatis, nisi per manum validam.</VERS>
      <VERS vnumber="20">Extendam enim manum meam et percutiam Aegyptum in cunctis mirabilibus meis, quae facturus sum in medio eius; post haec dimittet vos.</VERS>
      <VERS vnumber="21">Daboque gratiam populo huic coram Aegyptiis, et, cum egrediemini, non exibitis vacui.</VERS>
      <VERS vnumber="22">Sed postulabit mulier a vicina sua et ab hospita sua vasa argentea et aurea ac vestes; ponetisque eas super filios et filias vestras et spoliabitis Aegyptum ".</VERS>
    </CHAPTER>
    <CHAPTER cnumber="4">
      <VERS vnumber="1">Respondens Moyses ait: " Quid autem, si non credent mihi ne que audient vocem meam, sed dicent: "Non apparuit tibi Dominus?" ".</VERS>
      <VERS vnumber="2">Dixit ergo ad eum: " Quid est quod tenes in manu tua? ". Respondit: " Virga ".</VERS>
      <VERS vnumber="3">Dixitque Dominus: " Proice eam in terram! ". Proiecit, et versa est in serpentem, ita ut fugeret Moyses.</VERS>
      <VERS vnumber="4">Dixitque Dominus: " Extende manum tuam et apprehende caudam eius! ". Extendit et tenuit, versaque est in virgam.</VERS>
      <VERS vnumber="5">" Ut credant, inquit, quod apparuerit tibi Dominus, Deus patrum suorum, Deus Abraham, Deus Isaac et Deus Iacob ".</VERS>
      <VERS vnumber="6">Dixitque Dominus rursum: " Mitte manum tuam in sinum tuum! ". Quam cum misisset in sinum, protulit leprosam instar nivis.</VERS>
      <VERS vnumber="7">" Retrahe, ait, manum tuam in sinum tuum! ". Retraxit et protulit iterum, et erat similis carni reliquae.</VERS>
      <VERS vnumber="8">" Si non crediderint, inquit, tibi, neque audierint sermonem signi prioris, credent verbo signi sequentis.</VERS>
      <VERS vnumber="9">Quod si nec duobus quidem his signis crediderint neque audierint vocem tuam, sume aquam fluminis et effunde eam super aridam, et, quidquid hauseris de fluvio, vertetur in sanguinem ".</VERS>
      <VERS vnumber="10">Ait Moyses: " Obsecro, Domine, non sum eloquens ab heri et nudiustertius et ex quo locutus es ad servum tuum, nam impeditioris et tardioris linguae sum ".</VERS>
      <VERS vnumber="11">Dixit Dominus ad eum: " Quis fecit os hominis? Aut quis fabricatus est mutum vel surdum vel videntem vel caecum? Nonne ego?</VERS>
      <VERS vnumber="12">Perge igitur, et ego ero in ore tuo; doceboque te quid loquaris ".</VERS>
      <VERS vnumber="13">At ille: " Obsecro, inquit, Domine, mitte quem missurus es ".</VERS>
      <VERS vnumber="14">Iratus Dominus in Moysen ait: " Aaron, frater tuus Levites, scio quod eloquens sit; ecce ipse egreditur in occursum tuum vidensque te laetabitur corde.</VERS>
      <VERS vnumber="15">Loquere ad eum et pone verba mea in ore eius; et ego ero in ore tuo et in ore illius et ostendam vobis quid agere debeatis.</VERS>
      <VERS vnumber="16">Ipse loquetur pro te ad populum et erit os tuum; tu autem eris ei ut Deus.</VERS>
      <VERS vnumber="17">Virgam quoque hanc sume in manu tua, in qua facturus es signa ".</VERS>
      <VERS vnumber="18">Abiit Moyses et reversus est ad Iethro socerum suum dixitque ei: " Vadam, quaeso, et revertar ad fratres meos in Aegyptum, ut videam, si adhuc vivant ". Cui ait Iethro: " Vade in pace ".</VERS>
      <VERS vnumber="19">Dixit ergo Dominus ad Moysen in Madian: " Vade, revertere in Aegyptum; mortui sunt enim omnes, qui quaerebant animam tuam ".</VERS>
      <VERS vnumber="20">Tulit Moyses uxorem suam et filios suos et imposuit eos super asinum; reversusque est in Aegyptum portans virgam Dei in manu sua.</VERS>
      <VERS vnumber="21">Dixitque ei Dominus revertenti in Aegyptum: " Vide, ut omnia ostenta, quae posui in manu tua, facias coram pharaone; ego indurabo cor eius, et non dimittet populum.</VERS>
      <VERS vnumber="22">Dicesque ad eum: Haec dicit Dominus: Filius meus primogenitus Israel.</VERS>
      <VERS vnumber="23">Dico tibi: Dimitte filium meum, ut serviat mihi; si autem non vis dimittere eum, ecce ego interficiam filium tuum primogenitum ".</VERS>
      <VERS vnumber="24">Cumque esset in itinere, in deversorio, occurrit ei Dominus et volebat occidere eum.</VERS>
      <VERS vnumber="25">Tulit ilico Sephora acutissimam petram et circumcidit praeputium filii sui; tetigitque pedes eius et ait: " Sponsus sanguinum tu mihi es ".</VERS>
      <VERS vnumber="26">Et dimisit eum, postquam dixerat: " Sponsus sanguinum ", ob circumcisionem.</VERS>
      <VERS vnumber="27">Dixit autem Dominus ad Aaron: " Vade in occursum Moysi in desertum ". Qui perrexit obviam ei in montem Dei et osculatus est eum.</VERS>
      <VERS vnumber="28">Narravitque Moyses Aaron omnia verba Domini, quibus miserat eum, et signa, quae mandaverat.</VERS>
      <VERS vnumber="29">Veneruntque simul et congregaverunt cunctos seniores filiorum Israel.</VERS>
      <VERS vnumber="30">Locutusque est Aaron omnia verba, quae dixerat Dominus ad Moysen, et fecit signa coram populo.</VERS>
      <VERS vnumber="31">Et credidit populus, audieruntque quod visitasset Dominus filios Israel et quod respexisset afflictionem eorum; et proni adoraverunt.</VERS>
    </CHAPTER>
    <CHAPTER cnumber="5">
      <VERS vnumber="1">Post haec ingressi sunt Moyses et Aaron et dixerunt pharaoni: " Haec dicit Dominus, Deus Israel: Dimitte populum meum, ut sacrificet mihi in deserto ".</VERS>
      <VERS vnumber="2">At ille responclit: " Quis est Dominus, ut audiam vocem eius et dimittam Israel? Nescio Dominum et Israel non dimittam ".</VERS>
      <VERS vnumber="3">Dixeruntque: " Deus Hebraeorum occurrit nobis; eamus, quaeso, viam trium dierum in solitudinem et sacrificemus Domino Deo nostro, ne forte accidat nobis pestis aut gladius ".</VERS>
      <VERS vnumber="4">Ait ad eos rex Aegypti: " Quare, Moyses et Aaron, sollicitatis populum ab operibus suis? Ite ad onera vestra ".</VERS>
      <VERS vnumber="5">Dixitque pharao: " Multus nimis iam est populus terrae; videtis quod turba succreverit; quanto magis si dederitis eis requiem ab operibus? ".</VERS>
      <VERS vnumber="6">Praecepit ergo in die illo exactoribus populi et praefectis eius dicens:</VERS>
      <VERS vnumber="7">" Nequaquam ultra dabitis paleas populo ad conficiendos lateres sicut prius, sed ipsi vadant et colligant stipulas.</VERS>
      <VERS vnumber="8">Et mensuram laterum, quam prius faciebant, imponetis super eos; nec minuetis quidquam. Vacant enim et idcirco vociferantur dicentes: "Eamus et sacrificemus Deo nostro".</VERS>
      <VERS vnumber="9">Opprimantur operibus et expleant ea, ut non acquiescant verbis mendacibus ".</VERS>
      <VERS vnumber="10">Igitur egressi exactores populi et praefecti eius dixerunt ad populum: " Sic dicit pharao: "Non do vobis paleas.</VERS>
      <VERS vnumber="11">Ite et colligite, sicubi invenire poteritis, nec minuetur quid quam de opere vestro" ".</VERS>
      <VERS vnumber="12">Dispersusque est populus per omnem terram Aegypti ad colligendas paleas.</VERS>
      <VERS vnumber="13">Exactores quoque instabant dicentes: " Complete opus vestrum cotidie, ut prius facere solebatis, quando dabantur vobis paleae ".</VERS>
      <VERS vnumber="14">Flagellatique sunt praefecti filiorum Israel, quos constituerant super eos exactores pharaonis dicentes: " Quare non implestis mensuram laterum sicut prius, nec heri nec hodie? ".</VERS>
      <VERS vnumber="15">Veneruntque praefecti filiorum Israel et vociferati sunt ad pharaonem dicentes: " Cur ita agis contra servos tuos?</VERS>
      <VERS vnumber="16">Paleae non dantur nobis, et lateres similiter imperantur; en famuli tui flagellis caedimur, et populus tuus est in culpa ".</VERS>
      <VERS vnumber="17">Qui ait: " Vacatis otio et idcirco dicitis: "Eamus et sacrificemus Domino".</VERS>
      <VERS vnumber="18">Ite ergo et operamini; paleae non dabuntur vobis, et reddetis consuetum numerum laterum ".</VERS>
      <VERS vnumber="19">Videbantque se praefecti filiorum Israel in malo, eo quod diceretur eis: " Non minuetur quidquam de lateribus per singulos dies ";</VERS>
      <VERS vnumber="20">occurreruntque Moysi et Aaron, qui stabant ex adverso egredientibus a pharaone,</VERS>
      <VERS vnumber="21">et dixerunt ad eos: " Videat Dominus et iudicet, quoniam foetere fecistis odorem nostrum coram pharaone et servis eius; et praebuistis ei gladium, ut occideret nos ".</VERS>
      <VERS vnumber="22">Reversusque est Moyses ad Dominum et ait: " Domine, cur afflixisti populum istum? Quare misisti me?</VERS>
      <VERS vnumber="23">Ex eo enim quo ingressus sum ad pharaonem, ut loquerer in nomine tuo, afflixit populum tuum; et non liberasti eos ".</VERS>
    </CHAPTER>
    <CHAPTER cnumber="6">
      <VERS vnumber="1">Dixitque Dominus ad Moysen: " Nunc videbis quae facturus sim pharaoni; per manum enim fortem dimittet eos et in manu robusta eiciet illos de terra sua ".</VERS>
      <VERS vnumber="2">Locutusque est Dominus ad Moysen dicens: " Ego Dominus,</VERS>
      <VERS vnumber="3">qui apparui Abraham, Isaac et Iacob ut Deus omnipotens; et nomen meum Dominum non indicavi eis.</VERS>
      <VERS vnumber="4">Pepigique cum eis foedus, ut darem illis terram Chanaan, terram peregrinationis eorum, in qua fuerunt advenae.</VERS>
      <VERS vnumber="5">Ego audivi gemitum filiorum Israel, quia Aegyptii oppresserunt eos, et recordatus sum pacti mei.</VERS>
      <VERS vnumber="6">Ideo dic filiis Israel: Ego Dominus, qui educam vos de ergastulo Aegyptiorum; et eruam de servitute ac redimam in brachio excelso et iudiciis magnis.</VERS>
      <VERS vnumber="7">Et assumam vos mihi in populum et ero vester Deus; et scietis quod ego sum Dominus Deus vester, qui eduxerim vos de ergastulo Aegyptiorum</VERS>
      <VERS vnumber="8">et induxerim in terram, super quam levavi manum meam, ut darem eam Abraham, Isaac et Iacob; daboque illam vobis possidendam, ego Dominus ".</VERS>
      <VERS vnumber="9">Narravit ergo Moyses omnia filiis Israel; qui non acquieverunt ei propter angustiam spiritus et opus durissimum.</VERS>
      <VERS vnumber="10">Locutusque est Dominus ad Moysen dicens:</VERS>
      <VERS vnumber="11">" Ingredere et loquere ad pharaonem regem Aegypti, ut dimittat filios Israel de terra sua ".</VERS>
      <VERS vnumber="12">Respondit Moyses coram Domino: " Ecce, filii Israel non audiunt me, et quomodo audiet me pharao, praesertim cum incircumcisus sim labiis? ".</VERS>
      <VERS vnumber="13">Locutusque est Dominus ad Moysen et Aaron et dedit mandatum ad filios Israel et ad pharaonem regem Aegypti, ut educerent filios Israel de terra Aegypti.</VERS>
      <VERS vnumber="14">Isti sunt principes domorum per familias suas.Filii Ruben primogeniti Israelis: Henoch et Phallu, Hesron et Charmi; hae cognationes Ruben.</VERS>
      <VERS vnumber="15">Filii Simeon: Iamuel et Iamin et Ahod et Iachin et Sohar er Saul filius Chananitidis; hae progenies Simeon.</VERS>
      <VERS vnumber="16">Et haec nomina filiorum Levi per cognationes suas: Gerson et Caath et Merari; anni autem vitae Levi fuerunt centum triginta septem.</VERS>
      <VERS vnumber="17">Filii Gerson: Lobni et Semei per cognationes suas.</VERS>
      <VERS vnumber="18">Filii Caath: Amram et Isaar et Hebron et Oziel; anni quoque vitae Caath centum triginta tres.</VERS>
      <VERS vnumber="19">Filii Merari: Moholi et Musi; hae cognationes Levi per familias suas.</VERS>
      <VERS vnumber="20">Accepit autem Amram uxorem Iochabed amitam suam, quae peperit ei Aaron et Moysen; fueruntque anni vitae Amram centum triginta septem.</VERS>
      <VERS vnumber="21">Filii quoque Isaar: Core et Napheg et Zechri.</VERS>
      <VERS vnumber="22">Filii quoque Oziel: Misael et Elisaphan et Sethri.</VERS>
      <VERS vnumber="23">Accepit autem Aaron uxorem Elisabeth filiam Aminadab sororem Naasson, quae peperit ei Nadab et Abiu et Eleazar et Ithamar.</VERS>
      <VERS vnumber="24">Filii quoque Core: Asir et Elcana et Abiasaph; hae sunt cognationes Coritarum.</VERS>
      <VERS vnumber="25">At vero Eleazar filius Aaron accepit uxorem de filiabus Phutiel, quae peperit ei Phinees; hi sunt principes familiarum Leviticarum per cognationes suas.</VERS>
      <VERS vnumber="26">Iste est Aaron et Moyses, quibus praecepit Dominus, ut educerent filios Israel de terra Aegypti per turmas suas.</VERS>
      <VERS vnumber="27">Hi sunt qui loquuntur ad pharaonem regem Aegypti, ut educant filios Israel de Aegypto; iste est Moyses et Aaron</VERS>
      <VERS vnumber="28">in die, qua locutus est Dominus ad Moysen in terra Aegypti.</VERS>
      <VERS vnumber="29">Et locutus est Dominus ad Moysen dicens: " Ego Dominus; loquere ad pharaonem regem Aegypti omnia, quae ego loquor tibi ".</VERS>
      <VERS vnumber="30">Et ait Moyses coram Domino: " En incircumcisus labiis sum. Quomodo audiet me pharao? ".</VERS>
    </CHAPTER>
    <CHAPTER cnumber="7">
      <VERS vnumber="1">Dixitque Dominus ad Moysen: " Ecce constitui te deum pha raonis, et Aaron frater tuus erit propheta tuus.</VERS>
      <VERS vnumber="2">Tu loqueris omnia, quae mando tibi; et ille loquetur ad pharaonem, ut dimittat filios Israel de terra sua.</VERS>
      <VERS vnumber="3">Sed ego indurabo cor eius et multiplicabo signa et ostenta mea in terra Aegypti.</VERS>
      <VERS vnumber="4">Et non audiet vos; immittamque manum meam super Aegyptum et educam exercitum et populum meum, filios Israel, de terra Aegypti per iudicia maxima.</VERS>
      <VERS vnumber="5">Et scient Aegyptii quia ego sum Dominus, qui extenderim manum meam super Aegyptum et eduxerim filios Israel de medio eorum ".</VERS>
      <VERS vnumber="6">Fecit itaque Moyses et Aaron, sicut praeceperat Dominus; ita egerunt.</VERS>
      <VERS vnumber="7">Erat autem Moyses octoginta annorum, et Aaron octoginta trium, quando locuti sunt ad pharaonem.</VERS>
      <VERS vnumber="8">Dixitque Dominus ad Moysen et Aaron:</VERS>
      <VERS vnumber="9">" Cum dixerit vobis pharao: "Ostendite signum", dices ad Aaron: Tolle virgam tuam et proice eam coram pharaone, ac vertetur in colubrum ".</VERS>
      <VERS vnumber="10">Ingressi itaque Moyses et Aaron ad pharaonem fecerunt, sicut praeceperat Dominus; proiecitque Aaron virgam coram pharaone et servis eius, quae versa est in colubrum.</VERS>
      <VERS vnumber="11">Vocavit autem pharao sapientes et maleficos, et fecerunt etiam ipsi magi Aegypti per incantationes suas similiter.</VERS>
      <VERS vnumber="12">Proieceruntque singuli virgas suas, quae versae sunt in colubros; sed devoravit virga Aaron virgas eorum.</VERS>
      <VERS vnumber="13">Induratumque est cor pharaonis, et non audivit eos, sicut dixerat Dominus.</VERS>
      <VERS vnumber="14">Dixit autem Dominus ad Moysen: " Ingravatum est cor pharaonis: non vult dimittere populum.</VERS>
      <VERS vnumber="15">Vade ad eum mane. Ecce egredietur ad aquas; et stabis in occursum eius super ripam fluminis. Et virgam, quae conversa est in serpentem, tolles in manu tua</VERS>
      <VERS vnumber="16">dicesque ad eum: Dominus, Deus Hebraeorum, misit me ad te dicens: Dimitte populum meum, ut sacrificet mihi in deserto; et usque ad praesens audire noluisti.</VERS>
      <VERS vnumber="17">Haec igitur dicit Dominus: In hoc scies quod sim Dominus: ecce percutiam virga, quae in manu mea est, aquam fluminis; et vertetur in sanguinem.</VERS>
      <VERS vnumber="18">Pisces quoque, qui sunt in fluvio, morientur, et computrescent aquae, et taedebit Aegyptios bibere aquam fluminis ".</VERS>
      <VERS vnumber="19">Dixit quoque Dominus ad Moysen: " Dic ad Aaron: Tolle virgam tuam et extende manum tuam super aquas Aegypti, super fluvios eorum et rivos ac paludes et omnes lacus aquarum, ut vertantur in sanguinem; et sit cruor in omni terra Aegypti, tam in ligneis vasis quam in saxeis ".</VERS>
      <VERS vnumber="20">Feceruntque ita Moyses et Aaron, sicut praeceperat Dominus. Et elevans virgam percussit aquam fluminis coram pharaone et servis eius; quae versa est in sanguinem.</VERS>
      <VERS vnumber="21">Et pisces, qui erant in flumine, mortui sunt, computruitque fluvius, et non poterant Aegyptii bibere aquam fluminis; et fuit sanguis in tota terra Aegypti.</VERS>
      <VERS vnumber="22">Feceruntque similiter malefici Aegyptiorum incantationibus suis; et induratum est cor pharaonis, nec audivit eos, sicut dixerat Dominus.</VERS>
      <VERS vnumber="23">Avertitque se et ingressus est domum suam nec ad hoc apposuit cor suum.</VERS>
      <VERS vnumber="24">Foderunt autem omnes Aegyptii per circuitum fluminis aquam, ut biberent; non enim poterant bibere de aqua fluminis.</VERS>
      <VERS vnumber="25">Impletique sunt septem dies, postquam percussit Dominus fluvium.</VERS>
      <VERS vnumber="26">Dixit quoque Dominus ad Moysen: " Ingredere ad pharaonem et dices ad eum: Haec dicit Dominus: Dimitte populum meum, ut sacrificet mihi.</VERS>
      <VERS vnumber="27">Sin autem nolueris dimittere, ecce ego percutiam omnes terminos tuos ranis.</VERS>
      <VERS vnumber="28">Et ebulliet fluvius ranas, quae ascendent et ingredientur domum tuam et cubiculum lectuli tui et super stratum tuum et in domos servorum tuorum et in populum tuum et in furnos tuos et in pistrina tua;</VERS>
      <VERS vnumber="29">et ad te et ad populum tuum et ad omnes servos tuos intrabunt ranae ".</VERS>
    </CHAPTER>
    <CHAPTER cnumber="8">
      <VERS vnumber="1">Dixitque Dominus ad Moysen: " Dic ad Aaron: Extende ma num tuam cum baculo tuo super fluvios, super rivos ac paludes et educ ranas super terram Aegypti ".</VERS>
      <VERS vnumber="2">Et extendit Aaron manum super aquas Aegypti, et ascenderunt ranae operueruntque terram Aegypti.</VERS>
      <VERS vnumber="3">Fecerunt autem et malefici per incantationes suas similiter eduxeruntque ranas super terram Aegypti.</VERS>
      <VERS vnumber="4">Vocavit autem pharao Moysen et Aaron et dixit: " Orate Dominum, ut auferat ranas a me et a populo meo, et dimittam populum, ut sacrificet Domino ".</VERS>
      <VERS vnumber="5">Dixitque Moyses ad pharaonem: " Constitue mihi, quando deprecer pro te et pro servis et pro populo tuo, ut abigantur ranae a te et a domo tua et tantum in flumine remaneant ".</VERS>
      <VERS vnumber="6">Qui respondit: " Cras ". At ille: " Iuxta verbum, inquit, tuum faciam, ut scias quoniam non est sicut Dominus Deus noster.</VERS>
      <VERS vnumber="7">Et recedent ranae a te et a domo tua et a servis tuis et a populo tuo; tantum in flumine remanebunt ".</VERS>
      <VERS vnumber="8">Egressique sunt Moyses et Aaron a pharaone; et clamavit Moyses ad Dominum pro sponsione ranarum, quam condixerat pharaoni.</VERS>
      <VERS vnumber="9">Fecitque Dominus iuxta verbum Moysi, et mortuae sunt ranae de domibus et de villis et de agris;</VERS>
      <VERS vnumber="10">congregaveruntque eas in immensos aggeres, et computruit terra.</VERS>
      <VERS vnumber="11">Videns autem pharao quod data esset requies, ingravavit cor suum et non audivit eos, sicut dixerat Dominus.</VERS>
      <VERS vnumber="12">Dixitque Dominus ad Moysen: " Loquere ad Aaron: Extende virgam tuam et percute pulverem terrae, et sint scinifes in universa terra Aegypti ".</VERS>
      <VERS vnumber="13">Feceruntque ita; et extendit Aaron manum virgam tenens percussitque pulverem terrae. Et facti sunt scinifes in hominibus et in iumentis; omnis pulvis terrae versus est in scinifes per totam terram Aegypti.</VERS>
      <VERS vnumber="14">Feceruntque similiter malefici incantationibus suis, ut educerent scinifes; et non potuerunt. Erantque scinifes tam in hominibus quam in iumentis;</VERS>
      <VERS vnumber="15">et dixerunt malefici ad pharaonem: " Digitus Dei est hic ". Induratumque est cor pharaonis et non audivit eos, sicut praeceperat Dominus.</VERS>
      <VERS vnumber="16">Dixit quoque Dominus ad Moysen: " Consurge diluculo et sta coram pharaone. Egredietur enim ad aquas, et dices ad eum: Haec dicit Dominus: Dimitte populum meum, ut sacrificet mihi.</VERS>
      <VERS vnumber="17">Quod si non dimiseris eum, ecce ego immittam in te et in servos tuos et in populum tuum et in domos tuas omne genus muscarum; et implebuntur domus Aegyptiorum muscis et etiam humus, in qua fuerint.</VERS>
      <VERS vnumber="18">Et segregabo in die illa terram Gessen, in qua populus meus est, ut non sint ibi muscae, et scias quoniam ego Dominus in medio terrae;</VERS>
      <VERS vnumber="19">ponamque divi sionem inter populum meum et populum tuum; cras erit signum istud ".</VERS>
      <VERS vnumber="20">Fecitque Dominus ita; et venit musca gravissima in domos pharaonis et servorum eius et in omnem terram Aegypti, corruptaque est terra ab huiuscemodi muscis.</VERS>
      <VERS vnumber="21">Vocavitque pharao Moysen et Aaron et ait eis: " Ite, sacrificate Deo vestro in terra ".</VERS>
      <VERS vnumber="22">Et ait Moyses: " Non potest ita fieri: abominationes enim Aegyptiorum immolabimus Domino Deo nostro; quod si mactaverimus ea, quae colunt Aegyptii, coram eis, lapidibus nos obruent.</VERS>
      <VERS vnumber="23">Viam trium dierum pergemus in solitudinem et sacrificabimus Domino Deo nostro, sicut praecepit nobis ".</VERS>
      <VERS vnumber="24">Dixitque pharao: " Ego dimittam vos, ut sacrificetis Domino Deo vestro in deserto, verumtamen longius ne abeatis; rogate pro me ".</VERS>
      <VERS vnumber="25">Et ait Moyses: " Egressus a te, orabo Dominum, et recedet musca a pharaone et a servis suis et a populo eius cras; verumtamen noli ultra fallere, ut non dimittas populum sacrificare Domino ".</VERS>
      <VERS vnumber="26">Egressusque Moyses a pharaone oravit Dominum;</VERS>
      <VERS vnumber="27">qui fecit iuxta verbum illius et abstulit muscas a pharaone et a servis suis et a populo eius; non superfuit ne una quidem.</VERS>
      <VERS vnumber="28">Et ingravatum est cor pharaonis, ita ut ne hac quidem vice dimitteret populum.</VERS>
    </CHAPTER>
    <CHAPTER cnumber="9">
      <VERS vnumber="1">Dixit autem Dominus ad Moysen: " Ingredere ad pharaonem et loquere ad eum: Haec dicit Dominus, Deus Hebraeorum: Dimitte populum meum, ut sacrificet mihi.</VERS>
      <VERS vnumber="2">Quod si adhuc renuis et retines eos,</VERS>
      <VERS vnumber="3">ecce manus Domini erit super possessionem tuam in agris, super equos et asinos et camelos et boves et oves, pestis valde gravis;</VERS>
      <VERS vnumber="4">et distinguet Dominus inter possessiones Israel et possessiones Aegyptiorum, ut nihil omnino pereat ex his, quae pertinent ad filios Israel.</VERS>
      <VERS vnumber="5">Constituitque Dominus tempus dicens: Cras faciet Dominus verbum istud in terra ".</VERS>
      <VERS vnumber="6">Fecit ergo Dominus verbum hoc altera die, mortuaque sunt omnia animantia Aegyptiorum; de animalibus vero filiorum Israel nihil omnino periit.</VERS>
      <VERS vnumber="7">Et misit pharao ad videndum; nec erat quidquam mortuum de his, quae possidebat Israel. Ingravatumque est cor pharaonis, et non dimisit populum.</VERS>
      <VERS vnumber="8">Et dixit Dominus ad Moysen et Aaron: " Tollite plenas manus cineris de camino, et spargat illum Moyses in caelum coram pharaone;</VERS>
      <VERS vnumber="9">sitque pulvis super omnem terram Aegypti; erunt enim in hominibus et iumentis ulcera et vesicae turgentes in universa terra Aegypti ".</VERS>
      <VERS vnumber="10">Tuleruntque cinerem de camino et steterunt coram pharaone, et sparsit illum Moyses in caelum; factaque sunt ulcera vesicarum turgentium in hominibus et iumentis.</VERS>
      <VERS vnumber="11">Nec poterant malefici stare coram Moyse propter ulcera, quae in illis erant et in omni terra Aegypti.</VERS>
      <VERS vnumber="12">Induravitque Dominus cor pharaonis, et non audivit eos, sicut locutus est Dominus ad Moysen.</VERS>
      <VERS vnumber="13">Dixitque Dominus ad Moysen: " Mane consurge et sta coram pharaone et dices ad eum: Haec dicit Dominus, Deus Hebraeorum: Dimitte populum meum, ut sacrificet mihi;</VERS>
      <VERS vnumber="14">quia in hac vice mittam omnes plagas meas super cor tuum et super servos tuos et super populum tuum, ut scias quod non sit similis mei in omni terra.</VERS>
      <VERS vnumber="15">Nunc enim extendens manum si percussissem te et populum tuum peste, perisses de terra.</VERS>
      <VERS vnumber="16">Idcirco autem servavi te, ut ostendam in te fortitudinem meam, et narretur nomen meum in omni terra.</VERS>
      <VERS vnumber="17">Adhuc retines populum meum et non vis dimittere eum?</VERS>
      <VERS vnumber="18">En pluam cras, hac ipsa hora, grandinem multam nimis, qualis non fuit in Aegypto a die, qua fundata est, usque in praesens tempus.</VERS>
      <VERS vnumber="19">Mitte ergo iam nunc et congrega iumenta tua et omnia, quae habes in agro; homines enim et iumenta universa, quae inventa fuerint foris nec congregata de agris, cadet super ea grando, et morientur ".</VERS>
      <VERS vnumber="20">Qui timuit verbum Domini de servis pharaonis, fecit confugere servos suos et iumenta in domos;</VERS>
      <VERS vnumber="21">qui autem neglexit sermonem Domini, dimisit servos suos et iumenta in agris.</VERS>
      <VERS vnumber="22">Et dixit Dominus ad Moysen: " Extende manum tuam in caelum, ut fiat grando in universa terra Aegypti super homines et super iumenta et super omnem herbam agri in terra Aegypti ".</VERS>
      <VERS vnumber="23">Extenditque Moyses virgam in caelum, et Dominus dedit tonitrua et grandinem ac discurrentia fulgura super terram; pluitque Dominus grandinem super terram Aegypti.</VERS>
      <VERS vnumber="24">Et grando et ignis immixta pariter ferebantur; tantaeque fuit magnitudinis, quanta ante numquam apparuit in universa terra Aegypti, ex quo gens illa condita est.</VERS>
      <VERS vnumber="25">Et percussit grando in omni terra Aegypti cuncta, quae fuerunt in agris, ab homine usque ad iumentum; cunctamque herbam agri percussit grando et omne lignum regionis confregit.</VERS>
      <VERS vnumber="26">Tantum in terra Gessen, ubi erant filii Israel, grando non cecidit.</VERS>
      <VERS vnumber="27">Misitque pharao et vocavit Moysen et Aaron dicens ad eos: " Nunc peccavi; Dominus iustus, ego et populus meus rei.</VERS>
      <VERS vnumber="28">Orate Dominum, ut desinant tonitrua Dei et grando, et dimittam vos, et nequaquam hic ultra manebitis ".</VERS>
      <VERS vnumber="29">Ait Moyses: " Cum egressus fuero de urbe, extendam palmas meas ad Dominum; et cessabunt tonitrua, et grando non erit, ut scias quia Domini est terra.</VERS>
      <VERS vnumber="30">Novi autem quod et tu et servi tui necdum timeatis Dominum Deum ".</VERS>
      <VERS vnumber="31">Linum ergo et hordeum laesum est, eo quod hordeum iam spicas et linum iam folliculos germinaret;</VERS>
      <VERS vnumber="32">triticum autem et far non sunt laesa, quia serotina erant.</VERS>
      <VERS vnumber="33">Egressusque Moyses a pharaone ex urbe tetendit manus ad Dominum; et cessaverunt tonitrua et grando, nec ultra effundebatur pluvia super terram. 34 Videns autem pharao quod cessasset pluvia et grando et tonitrua, auxit peccatum; 35 et ingravatum est cor eius et servorum illius et induratum nimis; nec dimisit filios Israel, sicut dixerat Dominus per manum Moysi.</VERS>
    </CHAPTER>
    <CHAPTER cnumber="10">
      <VERS vnumber="1">Et dixit Dominus ad Moy sen: " Ingredere ad pharao nem: ego enim induravi cor eius et servorum illius, ut faciam signa mea haec in medio eorum,</VERS>
      <VERS vnumber="2">et narres in auribus filii tui et nepotum tuorum, quotiens contriverim Aegyptios et signa mea fecerim in eis; et sciatis quia ego Dominus ".</VERS>
      <VERS vnumber="3">Introierunt ergo Moyses et Aaron ad pharaonem et dixerunt ei: " Haec dicit Dominus, Deus Hebraeorum: Usquequo non vis subici mihi? Dimitte populum meum, ut sacrificet mihi.</VERS>
      <VERS vnumber="4">Sin autem resistis et non vis dimittere eum, ecce ego inducam cras locustam in fines tuos,</VERS>
      <VERS vnumber="5">quae operiat superficiem terrae, ne quidquam eius appareat, sed comedatur, quod residuum fuerit grandini; corrodet enim omnia ligna, quae germinant in agris.</VERS>
      <VERS vnumber="6">Et implebunt domos tuas et servorum tuorum et omnium Aegyptiorum, quantam non viderunt patres tui et avi, ex quo orti sunt super terram usque in praesentem diem ". Avertitque se et egressus est a pharaone.</VERS>
      <VERS vnumber="7">Dixerunt autem servi pharaonis ad eum: " Usquequo patiemur hoc scandalum? Dimitte homines, ut sacrificent Domino Deo suo; nonne vides quod perierit Aegyptus? ".</VERS>
      <VERS vnumber="8">Revocaveruntque Moysen et Aaron ad pharaonem, qui dixit eis: " Ite, sacrificate Domino Deo vestro. Quinam sunt qui ituri sunt? ".</VERS>
      <VERS vnumber="9">Ait Moyses: " Cum parvulis nostris et senioribus pergemus, cum filiis et filiabus, cum ovibus et armentis; est enim sollemnitas Domini nobis ".</VERS>
      <VERS vnumber="10">Et respondit eis: " Sic Dominus sit vobiscum, quomodo ego dimittam vos et parvulos vestros. Cui dubium est quod pessime cogitetis?</VERS>
      <VERS vnumber="11">Non fiet ita, sed ite tantum viri et sacrificate Domino; hoc enim et ipsi petistis ". Statimque eiecti sunt de conspectu pharaonis.</VERS>
      <VERS vnumber="12">Dixit autem Dominus ad Moysen: " Extende manum tuam super terram Aegypti, ut veniat locusta et ascendat super eam et devoret omnem herbam, quidquid residuum fuerit grandini ".</VERS>
      <VERS vnumber="13">Et extendit Moyses virgam super terram Aegypti, et Dominus induxit ventum urentem tota die illa et nocte. Et mane facto, ventus urens levavit locustas;</VERS>
      <VERS vnumber="14">quae ascenderunt super universam terram Aegypti et sederunt in cunctis finibus Aegyptiorum innumerabiles, quales ante illud tempus non fuerant nec postea futurae sunt.</VERS>
      <VERS vnumber="15">Operueruntque universam superficiem terrae, et obscurata est terra. Devoraverunt igitur omnem herbam terrae et, quidquid pomorum in arboribus fuit, quae grando dimiserat; nihilque omnino virens relictum est in lignis et in herbis terrae in cuncta Aegypto.</VERS>
      <VERS vnumber="16">Quam ob rem festinus pharao vocavit Moysen et Aaron et dixit eis: " Peccavi in Dominum Deum vestrum et in vos.</VERS>
      <VERS vnumber="17">Sed nunc dimittite peccatum mihi tantum hac vice et rogate Dominum Deum vestrum, ut auferat a me saltem mortem istam ".</VERS>
      <VERS vnumber="18">Egressusque Moyses de conspectu pharaonis oravit Dominum,</VERS>
      <VERS vnumber="19">qui flare fecit ventum ab occidente vehementissimum et arreptam locustam proiecit in mare Rubrum; non remansit ne una quidem in cunctis finibus Aegypti.</VERS>
      <VERS vnumber="20">Et induravit Dominus cor pharaonis, nec dimisit filios Israel.</VERS>
      <VERS vnumber="21">Dixit autem Dominus ad Moysen: " Extende manum tuam in caelum, et sint tenebrae super terram Aegypti tam densae ut palpari queant ".</VERS>
      <VERS vnumber="22">Extenditque Moyses manum in caelum, et factae sunt tenebrae horribiles in universa terra Aegypti tribus diebus.</VERS>
      <VERS vnumber="23">Nemo vidit fratrem suum nec movit se de loco, in quo erat. Ubicumque autem habitabant filii Israel, lux erat.</VERS>
      <VERS vnumber="24">Vocavitque pharao Moysen et Aaron et dixit eis: " Ite, sacrificate Domino; oves tantum vestrae et armenta remaneant, parvuli vestri eant vobiscum ".</VERS>
      <VERS vnumber="25">Ait Moyses: " Etiamsi tu hostias et holocausta dares nobis, quae offeramus Domino Deo nostro,</VERS>
      <VERS vnumber="26">tamen et greges nostri pergent nobiscum; non remanebit ex eis ungula, quoniam ex ipsis sumemus, quae necessaria sunt in cultum Domini Dei nostri; praesertim cum ignoremus quid debeat immolari, donec ad ipsum locum perveniamus ".</VERS>
      <VERS vnumber="27">Induravit autem Dominus cor pharaonis, et noluit dimittere eos.</VERS>
      <VERS vnumber="28">Dixitque pharao ad eum: " Recede a me. Cave, ne ultra videas faciem meam; quocumque die apparueris mihi, morieris ".</VERS>
      <VERS vnumber="29">Respondit Moyses: " Ita fiet, ut locutus es; non videbo ultra faciem tuam ".</VERS>
    </CHAPTER>
    <CHAPTER cnumber="11">
      <VERS vnumber="1">Et dixit Dominus ad Moy sen: " Adhuc una plaga tan gam pharaonem et Aegyptum, et post haec dimittet vos utique, immo et exire compellet.</VERS>
      <VERS vnumber="2">Dices ergo omni plebi, ut postulet vir ab amico suo et mulier a vicina sua vasa argentea et aurea;</VERS>
      <VERS vnumber="3">dabit autem Dominus gratiam populo coram Aegyptiis ". Fuitque Moyses vir magnus valde in terra Aegypti coram servis pharaonis et omni populo.</VERS>
      <VERS vnumber="4">Et ait Moyses: " Haec dicit Dominus: Media nocte egrediar in Aegyptum;</VERS>
      <VERS vnumber="5">et morietur omne primogenitum in terra Aegyptiorum, a primogenito pharaonis, qui sedet in solio eius, usque ad primogenitum ancillae, quae est ad molam, et omnia primogenita iumentorum.</VERS>
      <VERS vnumber="6">Eritque clamor magnus in universa terra Aegypti, qualis nec ante fuit nec postea futurus est.</VERS>
      <VERS vnumber="7">Apud omnes autem filios Israel non mutiet canis contra hominem et pecus, ut sciatis quanto miraculo dividat Dominus Aegyptios et Israel.</VERS>
      <VERS vnumber="8">Descendentque omnes servi tui isti ad me et adorabunt me dicentes: "Egredere tu et omnis populus, qui sequitur te". Post haec egrediar ". Et exivit a pharaone iratus nimis.</VERS>
      <VERS vnumber="9">Dixit autem Dominus ad Moysen: " Non audiet vos pharao, ut multa signa fiant in terra Aegypti ".</VERS>
      <VERS vnumber="10">Moyses autem et Aaron fecerunt omnia ostenta haec coram pharaone; et induravit Dominus cor pharaonis, nec dimisit filios Israel de terra sua.</VERS>
    </CHAPTER>
    <CHAPTER cnumber="12">
      <VERS vnumber="1">Dixit Dominus ad Moysen et Aaron in terra Aegypti:</VERS>
      <VERS vnumber="2">" Mensis iste vobis principium mensium, primus erit in mensibus anni.</VERS>
      <VERS vnumber="3">Loquimini ad universum coetum filiorum Israel et dicite eis: Decima die mensis huius tollat unusquisque agnum per familias et domos suas.</VERS>
      <VERS vnumber="4">Sin autem minor est numerus, ut sufficere possit ad vescendum agnum, assumet vicinum suum, qui iunctus est domui suae, iuxta numerum animarum, quae sufficere possunt ad esum agni.</VERS>
      <VERS vnumber="5">Erit autem vobis agnus absque macula, masculus, anniculus; quem de agnis vel haedis tolletis</VERS>
      <VERS vnumber="6">et servabitis eum usque ad quartam decimam diem mensis huius; immolabitque eum universa congregatio filiorum Israel ad vesperam.</VERS>
      <VERS vnumber="7">Et sument de sanguine eius ac ponent super utrumque postem et in superliminaribus domorum, in quibus comedent illum;</VERS>
      <VERS vnumber="8">et edent carnes nocte illa assas igni et azymos panes cum lactucis amaris.</VERS>
      <VERS vnumber="9">Non comedetis ex eo crudum quid nec coctum aqua, sed tantum assum igni; caput cum pedibus eius et intestinis vorabitis.</VERS>
      <VERS vnumber="10">Nec remanebit quidquam ex eo usque mane; si quid residuum fuerit, igne comburetis.</VERS>
      <VERS vnumber="11">Sic autem comedetis illum: renes vestros accingetis, calceamenta habebitis in pedibus, tenentes baculos in manibus, et comedetis festinanter; est enim Pascha (id est Transitus) Domini!</VERS>
      <VERS vnumber="12">Et transibo per terram Aegypti nocte illa percutiamque omne primogenitum in terra Aegypti ab homine usque ad pecus; et in cunctis diis Aegypti faciam iudicia, ego Dominus.</VERS>
      <VERS vnumber="13">Erit autem sanguis vobis in signum in aedibus, in quibus eritis; et videbo sanguinem et transibo vos, nec erit in vobis plaga disperdens, quando percussero terram Aegypti.</VERS>
      <VERS vnumber="14">Habebitis autem hanc diem in monumentum et celebrabitis eam sollemnem Domino in generationibus vestris cultu sempiterno.</VERS>
      <VERS vnumber="15">Septem diebus azyma comedetis. Iam in die primo non erit fermentum in domibus vestris; quicumque comederit fermentatum, a primo die usque ad diem septimum, peribit anima illa de Israel.</VERS>
      <VERS vnumber="16">Dies prima erit sancta atque sollemnis, et dies septima eadem festivitate venerabilis. Nihil operis facietis in eis, exceptis his, quae ad vescendum pertinent.</VERS>
      <VERS vnumber="17">Et observabitis azyma, in eadem enim ipsa die eduxi exercitum vestrum de terra Aegypti; et custodietis diem istum in generationes vestras ritu perpetuo.</VERS>
      <VERS vnumber="18">Primo mense, quarta decima die mensis ad vesperam comedetis azyma; usque ad diem vicesimam primam eiusdem mensis ad vesperam.</VERS>
      <VERS vnumber="19">Septem diebus fermentum non invenietur in domibus vestris. Qui comederit fermentatum, peribit anima eius de coetu Israel, tam de advenis quam de indigenis terrae.</VERS>
      <VERS vnumber="20">Omne fermentatum non comedetis; in cunctis habitaculis vestris edetis azyma ".</VERS>
      <VERS vnumber="21">Vocavit autem Moyses omnes seniores filiorum Israel et dixit ad eos: " Ite tollentes animal per familias vestras et immolate Pascha.</VERS>
      <VERS vnumber="22">Fasciculumque hyssopi tingite in sanguine, qui est in pelvi, et aspergite ex eo superliminare et utrumque postem. Nullus vestrum egrediatur ostium domus suae usque mane.</VERS>
      <VERS vnumber="23">Transibit enim Dominus percutiens Aegyptios; cumque viderit sanguinem in superliminari et in utroque poste, transcendet ostium et non sinet percussorem ingredi domos vestras et laedere.</VERS>
      <VERS vnumber="24">Custodite verbum istud legitimum tibi et filiis tuis usque in aeternum.</VERS>
      <VERS vnumber="25">Cumque introieritis terram, quam Dominus daturus est vobis, ut pollicitus est, observabitis caeremonias istas;</VERS>
      <VERS vnumber="26">et, cum dixerint vobis filii vestri: "Quae est ista religio?",</VERS>
      <VERS vnumber="27">dicetis eis: "Victima Paschae Domino est, quando transivit super domos filiorum Israel in Aegypto percutiens Aegyptios et domos nostras liberans" ". Incurvatusque populus adoravit;</VERS>
      <VERS vnumber="28">et egressi filii Israel fecerunt, sicut praeceperat Dominus Moysi et Aaron.</VERS>
      <VERS vnumber="29">Factum est autem in noctis medio, percussit Dominus omne primogenitum in terra Aegypti, a primogenito pharaonis, qui in solio eius sedebat, usque ad primogenitum captivi, qui erat in carcere, et omne primogenitum iumentorum.</VERS>
      <VERS vnumber="30">Surrexitque pharao nocte et omnes servi eius cunctaque Aegyptus, et ortus est clamor magnus in Aegypto, neque enim erat domus, in qua non iaceret mortuus.</VERS>
      <VERS vnumber="31">Vocatisque pharao Moyse et Aaron nocte, ait: " Surgite, egredimini a populo meo, vos et filii Israel; ite, immolate Domino, sicut dicitis.</VERS>
      <VERS vnumber="32">Oves vestras et armenta assumite, ut petieratis, et abeuntes benedicite mihi ".</VERS>
      <VERS vnumber="33">Urgebantque Aegyptii populum de terra exire velociter dicentes: " Omnes moriemur ".</VERS>
      <VERS vnumber="34">Tulit igitur populus conspersam farinam, antequam fermentaretur; et ligans pistrina in palliis suis posuit super umeros suos.</VERS>
      <VERS vnumber="35">Feceruntque filii Israel, sicut praeceperat Moyses, et petierunt ab Aegyptiis vasa argentea et aurea vestemque plurimam.</VERS>
      <VERS vnumber="36">Dominus autem dedit gratiam populo coram Aegyptiis, ut commodarent eis; et spoliaverunt Aegyptios.</VERS>
      <VERS vnumber="37">Profectique sunt filii Israel de Ramesse in Succoth, sescenta fere milia peditum virorum absque parvulis.</VERS>
      <VERS vnumber="38">Sed et vulgus promiscuum innumerabile ascendit cum eis, oves et armenta, animantia multa nimis.</VERS>
      <VERS vnumber="39">Coxeruntque farinam, quam dudum de Aegypto conspersam tulerant, et fecerunt subcinericios panes azymos; neque enim poterant fermentari, cogentibus exire Aegyptiis et nullam facere sinentibus moram; nec pulmenti quidquam occurrerant praeparare.</VERS>
      <VERS vnumber="40">Habitatio autem filiorum Israel, qua manserant in Aegypto, fuit quadringentorum triginta annorum.</VERS>
      <VERS vnumber="41">Quibus expletis, eadem die egressus est omnis exercitus Domini de terra Aegypti.</VERS>
      <VERS vnumber="42">Nox ista vigiliarum Domino, quando eduxit eos de terra Aegypti: hanc observare debent Domino omnes filii Israel in generationibus suis.</VERS>
      <VERS vnumber="43">Dixitque Dominus ad Moysen et Aaron: " Haec est religio Paschae: Omnis alienigena non comedet ex eo;</VERS>
      <VERS vnumber="44">omnis autem servus empticius circumcidetur et sic comedet;</VERS>
      <VERS vnumber="45">advena et mercennarius non edent ex eo.</VERS>
      <VERS vnumber="46">In una domo comedetur, nec efferetis de carnibus eius foras nec os illius confringetis.</VERS>
      <VERS vnumber="47">Omnis coetus filiorum Israel faciet illud.</VERS>
      <VERS vnumber="48">Quod si quis peregrinorum in vestram voluerit transire coloniam et facere Pascha Domini, circumcidetur prius omne masculinum eius, et tunc rite celebrabit eritque sicut indigena terrae; si quis autem circumcisus non fuerit, non vescetur ex eo.</VERS>
      <VERS vnumber="49">Eadem lex erit indigenae et colono, qui peregrinatur apud vos ".</VERS>
      <VERS vnumber="50">Feceruntque omnes filii Israel, sicut praeceperat Dominus Moysi et Aaron;</VERS>
      <VERS vnumber="51">et in eadem die eduxit Dominus filios Israel de terra Aegypti per turmas suas.</VERS>
    </CHAPTER>
    <CHAPTER cnumber="13">
      <VERS vnumber="1">Locutusque est Dominus ad Moysen dicens:</VERS>
      <VERS vnumber="2">" Sanctifica mihi omne primogenitum, quod aperit vulvam in filiis Israel, tam de hominibus quam de iumentis: mea sunt enim omnia ".</VERS>
      <VERS vnumber="3">Et ait Moyses ad populum: " Mementote diei huius, in qua egressi estis de Aegypto et de domo servitutis, quoniam in manu forti eduxit vos Dominus de loco isto, ut non comedatis fermentatum panem.</VERS>
      <VERS vnumber="4">Hodie egredimini, mense Abib (id est novarum Frugum).</VERS>
      <VERS vnumber="5">Cumque introduxerit te Dominus in terram Chananaei et Hetthaei et Amorraei et Hevaei et Iebusaei, quam iuravit patribus tuis, ut daret tibi, terram fluentem lacte et melle; celebrabis hunc morem sacrorum mense isto.</VERS>
      <VERS vnumber="6">Septem diebus vesceris azymis, et in die septimo erit sollemnitas Domini.</VERS>
      <VERS vnumber="7">Azyma comedetis septem diebus: non apparebit apud te aliquid fermentatum nec in cunctis finibus tuis.</VERS>
      <VERS vnumber="8">Narrabisque filio tuo in die illo dicens: "Propter hoc, quod fecit mihi Dominus, quando egressus sum de Aegypto".</VERS>
      <VERS vnumber="9">Et erit quasi signum in manu tua et quasi monumentum inter oculos tuos, ut lex Domini semper sit in ore tuo; in manu enim forti eduxit te Dominus de Aegypto.</VERS>
      <VERS vnumber="10">Custodies huiuscemodi cultum statuto tempore a diebus in dies.</VERS>
      <VERS vnumber="11">Cumque introduxerit te Dominus in terram Chananaei, sicut iuravit tibi et patribus tuis, et dederit tibi eam,</VERS>
      <VERS vnumber="12">separabis omne, quod aperit vulvam, Domino et quod primitivum est in pecoribus tuis; quidquid habueris masculini sexus, consecrabis Domino.</VERS>
      <VERS vnumber="13">Primogenitum asini mutabis ove; quod, si non redemeris, interficies. Omne autem primogenitum hominis de filiis tuis pretio redimes.</VERS>
      <VERS vnumber="14">Cumque interrogaverit te filius tuus cras dicens: "Quid est hoc?", respondebis ei: "In manu forti eduxit nos Dominus de Aegypto, de domo servitutis.</VERS>
      <VERS vnumber="15">Nam, cum induratus esset pharao et nollet nos dimittere, occidit Dominus omne primogenitum in terra Aegypti, a primogenito hominis usque ad primogenitum iumentorum; idcirco immolo Domino omne, quod aperit vulvam, masculini sexus, et omnia primogenita filiorum meorum redimo".</VERS>
      <VERS vnumber="16">Erit igitur quasi signum in manu tua et quasi appensum quid ob recordationem inter oculos tuos, eo quod in manu forti eduxit nos Dominus de Aegypto ".</VERS>
      <VERS vnumber="17">Igitur cum emisisset pharao populum, non eos duxit Deus per viam terrae Philisthim, quae vicina est, reputans ne forte paeniteret populum, si vidisset adversum se bella consurgere, et reverteretur in Aegyptum,</VERS>
      <VERS vnumber="18">sed circumduxit per viam deserti, quae est iuxta mare Rubrum. Et armati ascenderunt filii Israel de terra Aegypti.</VERS>
      <VERS vnumber="19">Tulit quoque Moyses ossa Ioseph secum, eo quod adiurasset filios Israel dicens: " Visitabit vos Deus; efferte ossa mea hinc vobiscum ".</VERS>
      <VERS vnumber="20">Profectique de Succoth castrametati sunt in Etham, in extremis finibus solitudinis.</VERS>
      <VERS vnumber="21">Dominus autem praecedebat eos ad ostendendam viam per diem in columna nubis et per noctem in columna ignis, ut dux esset itineris utroque tempore.</VERS>
      <VERS vnumber="22">Nunquam defuit columna nubis per diem, nec columna ignis per noctem, coram populo.</VERS>
    </CHAPTER>
    <CHAPTER cnumber="14">
      <VERS vnumber="1">Locutus est autem Dominus ad Moysen dicens:</VERS>
      <VERS vnumber="2">" Lo quere filiis Israel: Reversi castrametentur e regione Phihahiroth, quae est inter Magdolum et mare contra Beelsephon; in conspectu eius castra ponetis super mare.</VERS>
      <VERS vnumber="3">Dicturusque est pharao super filiis Israel: "Errant in terra, conclusit eos desertum".</VERS>
      <VERS vnumber="4">Et indurabo cor eius, ac persequetur eos, et glorificabor in pharaone et in omni exercitu eius; scientque Aegyptii quia ego sum Dominus ". Feceruntque ita.</VERS>
      <VERS vnumber="5">Et nuntiatum est regi Aegyptiorum quod fugisset populus; immutatumque est cor pharaonis et servorum eius super populo, et dixerunt: " Quid hoc fecimus, ut dimitteremus Israel, ne servirent nobis? ".</VERS>
      <VERS vnumber="6">Iunxit ergo currum et omnem populum suum assumpsit secum;</VERS>
      <VERS vnumber="7">tulitque sescentos currus electos et quidquid in Aegypto curruum fuit et bellatores in singulis curribus.</VERS>
      <VERS vnumber="8">Induravitque Dominus cor pharaonis regis Aegypti, et persecutus est filios Israel; at illi egressi erant in manu excelsa.</VERS>
      <VERS vnumber="9">Cumque persequerentur Aegyptii vestigia praecedentium, reppererunt eos in castris super mare; omnes equi et currus pharaonis, equites et exercitus eius erant in Phihahiroth contra Beelsephon.</VERS>
      <VERS vnumber="10">Cumque appropinquasset pharao, levantes filii Israel oculos viderunt Aegyptios post se et timuerunt valde clamaveruntque ad Dominum</VERS>
      <VERS vnumber="11">et dixerunt ad Moysen: " Forsitan non erant sepulcra in Aegypto? Ideo tulisti nos, ut moreremur in solitudine. Quid hoc fecisti, ut educeres nos ex Aegypto?</VERS>
      <VERS vnumber="12">Nonne iste est sermo, quem loquebamur ad te in Aegypto dicentes: Recede a nobis, ut serviamus Aegyptiis? Multo enim melius erat servire eis quam mori in solitudine ".</VERS>
      <VERS vnumber="13">Et ait Moyses ad populum: " Nolite timere; state et videte salutem Domini, quam facturus est vobis hodie; Aegyptios enim, quos nunc videtis, nequaquam ultra videbitis usque in sempiternum.</VERS>
      <VERS vnumber="14">Dominus pugnabit pro vobis, et vos silebitis ".</VERS>
      <VERS vnumber="15">Dixitque Dominus ad Moysen: " Quid clamas ad me? Loquere filiis Israel, ut proficiscantur.</VERS>
      <VERS vnumber="16">Tu autem eleva virgam tuam et extende manum tuam super mare et divide illud, ut gradiantur filii Israel in medio mari per siccum.</VERS>
      <VERS vnumber="17">Ego autem indurabo cor Aegyptiorum, ut persequantur eos; et glorificabor in pharaone et in omni exercitu eius, in curribus et in equitibus illius.</VERS>
      <VERS vnumber="18">Et scient Aegyptii quia ego sum Dominus, cum glorificatus fuero in pharaone, in curribus atque in equitibus eius ".</VERS>
      <VERS vnumber="19">Tollensque se angelus Dei, qui praecedebat castra Israel, abiit post eos; et cum eo pariter columna nubis, priora dimittens, post tergum.</VERS>
      <VERS vnumber="20">Stetit inter castra Aegyptiorum et castra Israel; et erat nubes tenebrosa et illuminans noctem, ita ut ad se invicem toto noctis tempore accedere non valerent.</VERS>
      <VERS vnumber="21">Cumque extendisset Moyses manum super mare, reppulit illud Dominus, flante vento vehementi et urente tota nocte, et vertit in siccum; divisaque est aqua.</VERS>
      <VERS vnumber="22">Et ingressi sunt filii Israel per medium maris sicci; erat enim aqua quasi murus a dextra eorum et laeva.</VERS>
      <VERS vnumber="23">Persequentesque Aegyptii ingressi sunt post eos, omnis equitatus pharaonis, currus eius et equites per medium maris.</VERS>
      <VERS vnumber="24">Iamque advenerat vigilia matutina, et ecce respiciens Dominus super castra Aegyptiorum per columnam ignis et nubis perturbavit exercitum eorum;</VERS>
      <VERS vnumber="25">et impedivit rotas curruum, ita ut difficile moverentur. Dixerunt ergo Aegyptii: " Fugiamus Israelem! Dominus enim pugnat pro eis contra nos ".</VERS>
      <VERS vnumber="26">Et ait Dominus ad Moysen: " Extende manum tuam super mare, ut revertantur aquae ad Aegyptios super currus et equites eorum ".</VERS>
      <VERS vnumber="27">Cumque extendisset Moyses manum contra mare, reversum est primo diluculo ad priorem locum; fugientibusque Aegyptiis occurrerunt aquae, et involvit eos Dominus in mediis fluctibus.</VERS>
      <VERS vnumber="28">Reversaeque sunt aquae et operuerunt currus et equites cuncti exercitus pharaonis, qui sequentes ingressi fuerant mare; ne unus quidem superfuit ex eis.</VERS>
      <VERS vnumber="29">Filii autem Israel perrexerunt per medium sicci maris, et aquae eis erant quasi pro muro a dextris et a sinistris.</VERS>
      <VERS vnumber="30">Liberavitque Dominus in die illo Israel de manu Aegyptiorum. Et viderunt Aegyptios mortuos super litus maris</VERS>
      <VERS vnumber="31">et manum magnam, quam exercuerat Dominus contra eos; timuitque populus Dominum et crediderunt Domino et Moysi servo eius.</VERS>
    </CHAPTER>
    <CHAPTER cnumber="15">
      <VERS vnumber="1">Tunc cecinit Moyses et filii Israel carmen hoc Domino, et dixerunt:" Cantemus Domino,gloriose enim magnificatus est:equum et ascensorem eiusdeiecit in mare!</VERS>
      <VERS vnumber="2">Fortitudo mea et robur meum Dominus,et factus est mihi in salutem.Iste Deus meus,et glorificabo eum;Deus patris mei,et exaltabo eum!</VERS>
      <VERS vnumber="3">Dominus quasi vir pugnator;Dominus nomen eius!</VERS>
      <VERS vnumber="4">Currus pharaonis et exercitum eiusproiecit in mare;electi bellatores eiussubmersi sunt in mari Rubro.</VERS>
      <VERS vnumber="5">Abyssi operuerunt eos,descenderunt in profundum quasi lapis.</VERS>
      <VERS vnumber="6">Dextera tua, Domine,magnifice in fortitudine,dextera tua, Domine,percussit inimicum.</VERS>
      <VERS vnumber="7">Et in multitudine gloriae tuaedeposuisti adversarios tuos;misisti iram tuam,quae devoravit eos sicut stipulam.</VERS>
      <VERS vnumber="8">Et in spiritu furoris tuicongregatae sunt aquae;stetit ut aggerunda fluens,coagulatae sunt abyssiin medio mari.</VERS>
      <VERS vnumber="9">Dixit inimicus:"Persequar, comprehendam,dividam spolia,implebitur anima mea;evaginabo gladium meum,interficiet eos manus mea!".</VERS>
      <VERS vnumber="10">Flavit spiritus tuus,et operuit eos mare;submersi sunt quasi plumbumin aquis vehementibus.</VERS>
      <VERS vnumber="11">Quis similis tuiin diis, Domine?Quis similis tui,magnificus in sanctitate,terribilis atque laudabilis,faciens mirabilia?</VERS>
      <VERS vnumber="12">Extendisti manum tuam,devoravit eos terra.</VERS>
      <VERS vnumber="13">Dux fuisti in misericordia tuapopulo, quem redemisti,et portasti eum in fortitudine tuaad habitaculum sanctum tuum.</VERS>
      <VERS vnumber="14">Attenderunt populi et commoti sunt,dolores obtinuerunt habitatores Philisthaeae.</VERS>
      <VERS vnumber="15">Tunc conturbati sunt principes Edom,potentes Moab obtinuit tremor,obriguerunt omnes habitatores Chanaan.</VERS>
      <VERS vnumber="16">Irruit super eosformido et pavor;in magnitudine brachii tuifiunt immobiles quasi lapis,donec pertranseat populus tuus, Domine,donec pertranseat populus tuus iste,quem possedisti.</VERS>
      <VERS vnumber="17">Introduces eos et plantabisin monte hereditatis tuae,firmissimo habitaculo tuo,quod operatus es, Domine,sanctuario, Domine,quod firmaverunt manus tuae.</VERS>
      <VERS vnumber="18">Dominus regnabitin aeternum et ultra! ".</VERS>
      <VERS vnumber="19">Ingressi sunt enim equi pharaonis cum curribus et equitibus eius in mare, et reduxit super eos Dominus aquas maris; filii autem Israel ambu laverunt per siccum in medio eius.</VERS>
      <VERS vnumber="20">Sumpsit ergo Maria prophetissa soror Aaron tympanum in manu sua; egressaeque sunt omnes mulieres post eam cum tympanis et choris,</VERS>
      <VERS vnumber="21">quibus praecinebat dicens:" Cantemus Domino,gloriose enim magnificatus est:equum et ascensorem eiusdeiecit in mare! ".</VERS>
      <VERS vnumber="22">Tulit autem Moyses Israel de mari Rubro, et egressi sunt in desertum Sur; ambulaveruntque tribus diebus per solitudinem et non inveniebant aquam.</VERS>
      <VERS vnumber="23">Et venerunt in Mara nec poterant bibere aquas de Mara, eo quod essent amarae; unde vocatum est nomen eius Mara (id est Amaritudo).</VERS>
      <VERS vnumber="24">Et murmuravit populus contra Moysen dicens: " Quid bibemus? ".</VERS>
      <VERS vnumber="25">At ille clamavit ad Dominum, qui ostendit ei lignum; quod cum misisset in aquas, in dulcedinem versae sunt. Ibi constituit ei praecepta atque iudicia et ibi tentavit eum</VERS>
      <VERS vnumber="26">dicens: " Si audieris vocem Domini Dei tui et, quod rectum est coram eo, feceris et oboedieris mandatis eius custodierisque omnia praecepta illius, cunctum languorem, quem posui in Aegypto, non inducam super te: Ego enim Dominus sanator tuus ".</VERS>
      <VERS vnumber="27">Venerunt autem in Elim, ubi erant duodecim fontes aquarum et septuaginta palmae; et castrametati sunt iuxta aquas.</VERS>
    </CHAPTER>
    <CHAPTER cnumber="16">
      <VERS vnumber="1">Profectique sunt de Elim, et venit omnis congregatio filio rum Israel in desertum Sin, quod est inter Elim et Sinai, quinto decimo die mensis secundi postquam egressi sunt de terra Aegypti.</VERS>
      <VERS vnumber="2">Et murmuravit omnis congregatio filiorum Israel contra Moysen et Aaron in solitudine,</VERS>
      <VERS vnumber="3">dixeruntque filii Israel ad eos: " Utinam mortui essemus per manum Domini in terra Aegypti, quando sedebamus super ollas carnium et comedebamus panem in saturitate. Cur eduxistis nos in desertum istud, ut occideretis omnem coetum fame? ".</VERS>
      <VERS vnumber="4">Dixit autem Dominus ad Moysen: " Ecce ego pluam vobis panes de caelo; egrediatur populus et colligat, quae sufficiunt per singulos dies, ut tentem eum, utrum ambulet in lege mea an non.</VERS>
      <VERS vnumber="5">Die autem sexta parabunt quod intulerint, et duplum erit quam colligere solebant per singulos dies ".</VERS>
      <VERS vnumber="6">Dixeruntque Moyses et Aaron ad omnes filios Israel:" Vespere scietisquod Dominus eduxerit vosde terra Aegypti;</VERS>
      <VERS vnumber="7">et mane videbitisgloriam Domini.Audivit enim murmur vestrum contra Dominum. Nos vero quid sumus, quia mussitatis contra nos? ".</VERS>
      <VERS vnumber="8">Et ait Moyses:" Dabit Dominus vobisvespere carnes edereet mane panes in saturitate,eo quod audierit murmurationes vestras, quibus murmurati estis contra eum. Nos enim quid sumus? Nec contra nos est murmur vestrum, sed contra Dominum ".</VERS>
      <VERS vnumber="9">Dixitque Moyses ad Aaron: " Dic universae congregationi filiorum Israel: Accedite coram Domino; audivit enim murmur ve strum ".</VERS>
      <VERS vnumber="10">Cumque loqueretur Aaron ad omnem coetum filiorum Israel, respexerunt ad solitudinem, et ecce gloria Domini apparuit in nube.</VERS>
      <VERS vnumber="11">Locutus est autem Dominus ad Moysen dicens:</VERS>
      <VERS vnumber="12">" Audivi murmurationes filiorum Israel. Loquere ad eos: Vespere comedetis carnes et mane saturabimini panibus scietisque quod ego sum Dominus Deus vester ".</VERS>
      <VERS vnumber="13">Factum est ergo vespere, et ascendens coturnix operuit castra; mane quoque ros iacuit per circuitum castrorum.</VERS>
      <VERS vnumber="14">Cumque operuisset superficiem deserti, apparuit minutum et squamatum in similitudinem pruinae super terram.</VERS>
      <VERS vnumber="15">Quod cum vidissent filii Israel, dixerunt ad invicem: " Manhu? " (quod significat: " Quid est hoc? "). Ignorabant enim quid esset. Quibus ait Moyses: " Iste est panis, quem dedit Dominus vobis ad vescendum.</VERS>
      <VERS vnumber="16">Hic est sermo, quem praecepit Dominus: "Colligat ex eo unusquisque quantum sufficiat ad vescendum; gomor per singula capita iuxta numerum animarum vestrarum, quae habitant in tabernaculo, sic tolletis" ".</VERS>
      <VERS vnumber="17">Feceruntque ita filii Israel; et collegerunt alius plus, alius minus.</VERS>
      <VERS vnumber="18">Et mensi sunt ad mensuram gomor; nec qui plus collegerat, habuit amplius, nec qui minus paraverat, repperit minus, sed singuli, iuxta id quod edere poterant, congregaverunt.</VERS>
      <VERS vnumber="19">Dixitque Moyses ad eos: " Nullus relinquat ex eo in mane ".</VERS>
      <VERS vnumber="20">Qui non audierunt eum, sed dimiserunt quidam ex eis usque mane, et scatere coepit vermibus atque computruit; et iratus est contra eos Moyses.</VERS>
      <VERS vnumber="21">Colligebant autem mane singuli, quantum sufficere poterat ad vescendum; cumque incaluisset sol, liquefiebat.</VERS>
      <VERS vnumber="22">In die autem sexta collegerunt cibos duplices, id est duo gomor per singulos homines. Venerunt autem omnes principes congregationis et narraverunt Moysi.</VERS>
      <VERS vnumber="23">Qui ait eis: " Hoc est quod locutus est Dominus: Requies, sabbatum sanctum Domino cras; quodcumque torrendum est, torrete et, quae coquenda sunt, coquite; quidquid autem reliquum fuerit, reponite usque in mane ".</VERS>
      <VERS vnumber="24">Feceruntque ita, ut praeceperat Moyses, et non computruit, neque vermis inventus est in eo.</VERS>
      <VERS vnumber="25">Dixitque Moyses: " Comedite illud hodie, quia sabbatum est Domino; non invenietur hodie in agro.</VERS>
      <VERS vnumber="26">Sex diebus colligite; in die autem septimo sabbatum est Domino, idcirco non invenietur in eo ".</VERS>
      <VERS vnumber="27">Venitque septima dies; et egressi de populo, ut colligerent, non invenerunt.</VERS>
      <VERS vnumber="28">Dixit autem Dominus ad Moysen: " Usquequo non vultis custodire mandata mea et legem meam?</VERS>
      <VERS vnumber="29">Videte quod Dominus dederit vobis sabbatum et propter hoc die sexta tribuit vobis cibos duplices; maneat unusquisque apud semetipsum, nullus egrediatur de loco suo die septimo ".</VERS>
      <VERS vnumber="30">Et sabbatizavit populus die septimo.</VERS>
      <VERS vnumber="31">Appellavitque domus Israel nomen eius Man: quod erat quasi semen coriandri album, gustusque eius quasi similae cum melle.</VERS>
      <VERS vnumber="32">Dixit autem Moyses: " Iste est sermo, quem praecepit Dominus: "Imple gomor ex eo, et custodiatur in generationes vestras, ut noverint panem, quo alui vos in solitudine, quando educti estis de terra Aegypti" ".</VERS>
      <VERS vnumber="33">Dixitque Moyses ad Aaron: " Sume vas unum et mitte ibi man, quantum potest capere gomor; et repone coram Domino ad servandum in generationes vestras ".</VERS>
      <VERS vnumber="34">Sicut praecepit Dominus Moysi, posuit illud Aaron coram testimonio reservandum.</VERS>
      <VERS vnumber="35">Filii autem Israel comederunt man quadraginta annis, donec venirent in terram habitabilem; hoc cibo aliti sunt, usquequo tangerent fines terrae Chanaan.</VERS>
      <VERS vnumber="36">Gomor autem decima pars est ephi.</VERS>
    </CHAPTER>
    <CHAPTER cnumber="17">
      <VERS vnumber="1">Igitur profecta omnis congregatio filiorum Israel de deserto Sin per mansiones suas iuxta sermonem Domini, castrametati sunt in Raphidim, ubi non erat aqua ad bibendum populo.</VERS>
      <VERS vnumber="2">Qui iurgatus contra Moysen ait: " Da nobis aquam, ut bibamus ". Quibus respondit Moyses: " Quid iurgamini contra me? Cur tentatis Dominum? ".</VERS>
      <VERS vnumber="3">Sitivit ergo ibi populus prae aquae penuria et murmuravit contra Moysen dicens: " Cur fecisti nos exire de Aegypto, ut occideres nos et liberos nostros ac iumenta siti? ".</VERS>
      <VERS vnumber="4">Clamavit autem Moyses ad Dominum dicens: " Quid faciam populo huic? Adhuc paululum et lapidabunt me ".</VERS>
      <VERS vnumber="5">Et ait Dominus ad Moysen: " Antecede populum et sume tecum de senioribus Israel, et virgam, qua percussisti fluvium, tolle in manu tua et vade.</VERS>
      <VERS vnumber="6">En ego stabo coram te ibi super petram Horeb; percutiesque petram, et exibit ex ea aqua, ut bibat populus ". Fecit Moyses ita coram senioribus Israel.</VERS>
      <VERS vnumber="7">Et vocavit nomen loci illius Massa et Meriba, propter iurgium filiorum Israel et quia tentaverunt Dominum dicentes: " Estne Dominus in nobis an non? ".</VERS>
      <VERS vnumber="8">Venit autem Amalec et pugnabat contra Israel in Raphidim.</VERS>
      <VERS vnumber="9">Dixitque Moyses ad Iosue: " Elige nobis viros et egressus pugna contra Amalec; cras ego stabo in vertice collis habens virgam Dei in manu mea ".</VERS>
      <VERS vnumber="10">Fecit Iosue, ut locutus erat ei Moyses, et pugnavit contra Amalec; Moyses autem et Aaron et Hur ascenderunt super verticem collis.</VERS>
      <VERS vnumber="11">Cumque levaret Moyses manus, vincebat Israel; sin autem remisisset, superabat Amalec.</VERS>
      <VERS vnumber="12">Manus autem Moysi erant graves; sumentes igitur lapidem posuerunt subter eum, in quo sedit; Aaron autem et Hur sustentabant manus eius ex utraque parte. Et factum est ut manus eius non lassarentur usque ad occasum solis.</VERS>
      <VERS vnumber="13">Vicitque Iosue Amalec et populum eius in ore gladii.</VERS>
      <VERS vnumber="14">Dixit autem Dominus ad Moysen: " Scribe hoc ob monumentum in libro et trade auribus Iosue; delebo enim memoriam Amalec sub caelo ".</VERS>
      <VERS vnumber="15">Aedificavitque Moyses altare et vocavit nomen eius Dominus Nissi "Dominus vexillum meum)</VERS>
      <VERS vnumber="16">dicens:" Quia manus contra solium Domini:bellum Domino erit contra Amalec a generatione in generationem ".</VERS>
    </CHAPTER>
    <CHAPTER cnumber="18">
      <VERS vnumber="1">Cumque audisset Iethro sacerdos Madian socer Moysi omnia, quae fecerat Deus Moysi et Israel populo suo, eo quod eduxisset Dominus Israel de Aegypto,</VERS>
      <VERS vnumber="2">tulit Sephoram uxorem Moysi, quam remiserat,</VERS>
      <VERS vnumber="3">et duos filios eius, quorum unus vocabatur Gersam, dicente patre: " Advena fui in terra aliena ",</VERS>
      <VERS vnumber="4">alter vero Eliezer: " Deus enim, ait, patris mei adiutor meus, et eruit me de gladio pharaonis ".</VERS>
      <VERS vnumber="5">Venit ergo Iethro socer Moysi et filii eius et uxor eius ad Moysen in desertum, ubi erat castrametatus iuxta montem Dei;</VERS>
      <VERS vnumber="6">et mandavit Moysi dicens: " Ego socer tuus Iethro venio ad te et uxor tua et duo filii tui cum ea ".</VERS>
      <VERS vnumber="7">Qui egressus in occursum soceri sui adoravit et osculatus est eum, salutaveruntque se mutuo verbis pacificis. Cumque intrasset tabernaculum,</VERS>
      <VERS vnumber="8">narravit Moyses socero suo cuncta, quae fecerat Dominus pharaoni et Aegyptiis propter Israel, universumque laborem, qui accidisset eis in itinere, et quod liberaverat eos Dominus.</VERS>
      <VERS vnumber="9">Laetatusque est Iethro super omnibus bonis, quae fecerat Dominus Israel, eo quod eruisset eum de manu Aegyptiorum,</VERS>
      <VERS vnumber="10">et ait: " Benedictus Dominus, qui liberavit vos de manu Aegyptiorum et de manu pharaonis.</VERS>
      <VERS vnumber="11">Nunc cognovi quia magnus Dominus super omnes deos, eo quod eruerit populum de manu Aegyptiorum, qui superbe egerunt contra illos ".</VERS>
      <VERS vnumber="12">Obtulit ergo Iethro socer Moysi holocausta et hostias Deo; veneruntque Aaron et omnes seniores Israel, ut comederent panem cum eo coram Deo.</VERS>
      <VERS vnumber="13">Altero autem die sedit Moyses, ut iudicaret populum, qui assistebat Moysi de mane usque ad vesperam.</VERS>
      <VERS vnumber="14">Quod cum vidisset socer eius, omnia scilicet, quae agebat in populo, ait: " Quid est hoc, quod facis in plebe? Cur solus sedes, et omnis populus praestolatur de mane usque ad vesperam? ".</VERS>
      <VERS vnumber="15">Cui respondit Moyses: " Venit ad me populus quaerens sententiam Dei.</VERS>
      <VERS vnumber="16">Cumque acciderit eis aliqua disceptatio, veniunt ad me, ut iudicem inter eos et ostendam praecepta Dei et leges eius ".</VERS>
      <VERS vnumber="17">At ille: " Non bonam, inquit, rem facis.</VERS>
      <VERS vnumber="18">Consumeris et tu et populus iste, qui tecum est. Ultra vires tuas est negotium; solus illud non poteris sustinere.</VERS>
      <VERS vnumber="19">Sed audi verba mea atque consilia, et erit Deus tecum: Esto tu populo in his, quae ad Deum pertinent, ut referas causas ad Deum</VERS>
      <VERS vnumber="20">ostendasque populo praecepta et leges viamque, per quam ingredi debeant, et opus, quod facere debeant.</VERS>
      <VERS vnumber="21">Provide autem de omni plebe viros strenuos et timentes Deum, in quibus sit veritas, et qui oderint avaritiam, et constitue ex eis tribunos et centuriones et quinquagenarios et decanos,</VERS>
      <VERS vnumber="22">qui iudicent populum omni tempore. Quidquid autem maius fuerit, referant ad te, et ipsi minora tantummodo iudicent; leviusque sit tibi, partito cum aliis onere.</VERS>
      <VERS vnumber="23">Si hoc feceris, implebis imperium Dei et praecepta eius poteris sustentare, et omnis hic populus revertetur ad loca sua cum pace ".</VERS>
      <VERS vnumber="24">Quibus auditis, Moyses fecit omnia, quae ille suggesserat;</VERS>
      <VERS vnumber="25">et, electis viris strenuis de cuncto Israel, constituit eos principes populi, tribunos et centuriones et quinquagenarios et decanos,</VERS>
      <VERS vnumber="26">qui iudicabant plebem omni tempore. Quidquid autem gravius erat, referebant ad eum, faciliora tantummodo iudicantes.</VERS>
      <VERS vnumber="27">Dimisitque socerum suum, qui reversus abiit in terram suam.</VERS>
    </CHAPTER>
    <CHAPTER cnumber="19">
      <VERS vnumber="1">Mense tertio egressionis Israel de terra Aegypti, in die hac venerunt in solitudinem Sinai.</VERS>
      <VERS vnumber="2">Nam profecti de Raphidim et pervenientes usque in desertum Sinai, castrametati sunt in eodem loco,ibique Israel fixit tentoria e regione montis.</VERS>
      <VERS vnumber="3">Moyses autem ascendit ad Deum, vocavitque eum Dominus de monte et ait:" Haec dices domui Iacobet annuntiabis filiis Israel:</VERS>
      <VERS vnumber="4">Vos ipsi vidistis, quae fecerim Aegyptiis,quomodo portaverim vos super alas aquilarumet adduxerim ad me.</VERS>
      <VERS vnumber="5">Si ergo audieritis vocem meamet custodieritis pactum meum,eritis mihi in peculium de cunctis populis;mea est enim omnis terra.</VERS>
      <VERS vnumber="6">Et vos eritis mihi regnum sacerdotumet gens sancta.Haec sunt verba, quae loqueris ad filios Israel ".</VERS>
      <VERS vnumber="7">Venit Moyses et, convocatis maioribus natu populi, exposuit omnes sermones, quos mandaverat Dominus.</VERS>
      <VERS vnumber="8">Responditque universus populus simul: " Cuncta, quae locutus est Dominus, faciemus ". Cumque rettulisset Moyses verba populi ad Dominum,</VERS>
      <VERS vnumber="9">ait ei Dominus: " Ecce ego veniam ad te in caligine nubis, ut audiat me populus loquentem ad te et tibi quoque credat in perpetuum ".Nuntiavit ergo Moyses verba populi ad Dominum,</VERS>
      <VERS vnumber="10">qui dixit ei: " Vade ad populum et sanctifica illos hodie et cras; laventque vestimenta sua</VERS>
      <VERS vnumber="11">et sint parati in diem tertium. In die enim tertio descendet Dominus coram omni plebe super montem Sinai.</VERS>
      <VERS vnumber="12">Constituesque terminos populo per circuitum et dices: Cavete, ne ascendatis in montem nec tangatis fines illius; omnis, qui tetigerit montem, morte morietur.</VERS>
      <VERS vnumber="13">Manus non tanget eum, sed lapidibus opprimetur aut confodietur iaculis; sive iumentum fuerit, sive homo, non vivet. Cum coeperit clangere bucina, tunc ascendant in montem ".</VERS>
      <VERS vnumber="14">Descenditque Moyses de monte ad populum et sanctificavit eum; cumque lavissent vestimenta sua,</VERS>
      <VERS vnumber="15">ait ad eos: " Estote parati in diem tertium; ne appropinquetis uxoribus vestris ".</VERS>
      <VERS vnumber="16">Iamque advenerat tertius dies, et mane inclaruerat; et ecce coeperunt audiri tonitrua ac micare fulgura et nubes densissima operire montem, clangorque bucinae vehementius perstrepebat; et timuit populus, qui erat in castris.</VERS>
      <VERS vnumber="17">Cumque eduxisset eos Moyses in occursum Dei de loco castrorum, steterunt ad radices montis.</VERS>
      <VERS vnumber="18">Totus autem mons Sinai fumabat, eo quod descendisset Dominus super eum in igne, et ascenderet fumus ex eo quasi de fornace. Et tremuit omnis mons vehementer.</VERS>
      <VERS vnumber="19">Et sonitus bucinae paulatim crescebat in maius; Moyses loquebatur, et Deus respondebat ei cum voce.</VERS>
      <VERS vnumber="20">Descenditque Dominus super montem Sinai in ipso montis vertice et vocavit Moysen in cacumen eius. Quo cum ascendisset,</VERS>
      <VERS vnumber="21">dixit ad eum: " Descende et contestare populum, ne velit transcendere terminos ad videndum Dominum, et pereat ex eis plurima multitudo.</VERS>
      <VERS vnumber="22">Sacerdotes quoque, qui accedunt ad Dominum, sanctificentur, ne percutiat eos ".</VERS>
      <VERS vnumber="23">Dixitque Moyses ad Dominum: " Non poterit vulgus ascendere in montem Sinai, tu enim testificatus es et iussisti dicens: "Pone terminos circa montem et sanctifica illum" ".</VERS>
      <VERS vnumber="24">Cui ait Dominus: " Vade, descende; ascendesque tu et Aaron tecum, sacerdotes autem et populus ne transeant terminos nec ascendant ad Dominum, ne interficiat illos ".</VERS>
      <VERS vnumber="25">Descenditque Moyses ad populum et omnia narravit eis.</VERS>
    </CHAPTER>
    <CHAPTER cnumber="20">
      <VERS vnumber="1">Locutusque est Deus cunctos sermones hos:</VERS>
      <VERS vnumber="2">" Ego sum Dominus Deus tuus, qui eduxi te de terra Aegypti, de domo servitutis.</VERS>
      <VERS vnumber="3">Non habebis deos alienos coram me.</VERS>
      <VERS vnumber="4">Non facies tibi sculptile neque omnem similitudinem eorum, quae sunt in caelo desuper et quae in terra deorsum et quae in aquis sub terra.</VERS>
      <VERS vnumber="5">Non adorabis ea neque coles, quia ego sum Dominus Deus tuus, Deus zelotes, visitans iniquitatem patrum in filiis in tertiam et quartam generationem eorum, qui oderunt me,</VERS>
      <VERS vnumber="6">et faciens misericordiam in milia his, qui diligunt me et custodiunt praecepta mea.</VERS>
      <VERS vnumber="7">Non assumes nomen Domini Dei tui in vanum, nec enim habebit insontem Dominus eum, qui assumpserit nomen Domini Dei sui frustra.</VERS>
      <VERS vnumber="8">Memento, ut diem sabbati sanctifices.</VERS>
      <VERS vnumber="9">Sex diebus operaberis et facies omnia opera tua;</VERS>
      <VERS vnumber="10">septimus autem dies sabbatum Domino Deo tuo est; non facies omne opus tu et filius tuus et filia tua, servus tuus et ancilla tua, iumentum tuum et advena, qui est intra portas tuas.</VERS>
      <VERS vnumber="11">Sex enim diebus fecit Dominus caelum et terram et mare et omnia, quae in eis sunt, et requievit in die septimo; idcirco benedixit Dominus diei sabbati et sanctificavit eum.</VERS>
      <VERS vnumber="12">Honora patrem tuum et matrem tuam, ut sis longaevus super terram, quam Dominus Deus tuus dabit tibi.</VERS>
      <VERS vnumber="13">Non occides.</VERS>
      <VERS vnumber="14">Non moechaberis.</VERS>
      <VERS vnumber="15">Non furtum facies.</VERS>
      <VERS vnumber="16">Non loqueris contra proximum tuum falsum testimonium.</VERS>
      <VERS vnumber="17">Non concupisces domum proximi tui: non desiderabis uxorem eius, non servum, non ancillam, non bovem, non asinum nec omnia, quae illius sunt ".</VERS>
      <VERS vnumber="18">Cunctus autem populus videbat voces et lampades et sonitum bucinae montemque fumantem; et perterriti ac pavore concussi steterunt procul</VERS>
      <VERS vnumber="19">dicentes Moysi: " Loquere tu nobis, et audiemus; non loquatur nobis Deus, ne moriamur ".</VERS>
      <VERS vnumber="20">Et ait Moyses ad populum: " Nolite timere; ut enim probaret vos, venit Deus, et ut timor illius esset in vobis, ne peccaretis ".</VERS>
      <VERS vnumber="21">Stetitque populus de longe; Moyses autem accessit ad caliginem, in qua erat Deus.</VERS>
      <VERS vnumber="22">Dixit praeterea Dominus ad Moysen: " Haec dices filiis Israel: Vos vidistis quod de caelo locutus sim vobis.</VERS>
      <VERS vnumber="23">Non facietis praeter me deos argenteos nec deos aureos facietis vobis.</VERS>
      <VERS vnumber="24">Altare de terra facietis mihi et offeretis super eo holocausta et pacifica vestra, oves vestras et boves; in omni loco, in quo memoriam fecero nominis mei, veniam ad te et benedicam tibi.</VERS>
      <VERS vnumber="25">Quod si altare lapideum feceris mihi, non aedificabis illud de sectis lapidibus; si enim levaveris cultrum super eo, polluetur.</VERS>
      <VERS vnumber="26">Non ascendes per gradus ad altare meum, ne reveletur turpitudo tua.</VERS>
    </CHAPTER>
    <CHAPTER cnumber="21">
      <VERS vnumber="1">Haec sunt iudicia, quae propones eis:</VERS>
      <VERS vnumber="2">Si emeris servum Hebraeum, sex annis serviet tibi; in septimo egredietur liber gratis.</VERS>
      <VERS vnumber="3">Si solus intraverit, solus exeat; si habens uxorem, et uxor egredietur simul.</VERS>
      <VERS vnumber="4">Sin autem dominus dederit illi uxorem, et pepererit filios et filias, mulier et liberi eius erunt domini sui; ipse vero exibit solus.</VERS>
      <VERS vnumber="5">Quod si dixerit servus: "Diligo dominum meum et uxorem ac liberos, non egrediar liber",</VERS>
      <VERS vnumber="6">afferet eum dominus ad Deum et applicabit eum ad ostium vel postes perforabitque aurem eius subula; et erit ei servus in saeculum.</VERS>
      <VERS vnumber="7">Si quis vendiderit filiam suam in famulam, non egredietur sicut servi exire consueverunt.</VERS>
      <VERS vnumber="8">Si displicuerit oculis domini sui, cui tradita fuerat, faciat eam redimi; populo autem alieno vendendi non habebit potestatem, quia fraudavit eam.</VERS>
      <VERS vnumber="9">Sin autem filio suo desponderit eam, iuxta morem filiarum faciet illi.</VERS>
      <VERS vnumber="10">Quod si alteram sibi acceperit, cibum et vestimentum et concubitum non negabit.</VERS>
      <VERS vnumber="11">Si tria ista non fecerit ei, egredietur gratis absque pretio.</VERS>
      <VERS vnumber="12">Qui percusserit hominem, et ille mortuus fuerit, morte moriatur.</VERS>
      <VERS vnumber="13">Qui autem non est insidiatus, sed Deus illum tradidit in manus eius, constituam tibi locum, in quem fugere debeat.</VERS>
      <VERS vnumber="14">Si quis de industria occiderit proximum suum et per insidias, ab altari meo evelles eum, ut moriatur.</VERS>
      <VERS vnumber="15">Qui percusserit patrem suum aut matrem, morte moriatur.</VERS>
      <VERS vnumber="16">Qui furatus fuerit hominem sive vendiderit eum sive inventus fuerit in manu eius, morte moriatur.</VERS>
      <VERS vnumber="17">Qui maledixerit patri suo vel matri, morte moriatur.</VERS>
      <VERS vnumber="18">Si rixati fuerint viri, et percusserit alter proximum suum lapide vel pugno, et ille mortuus non fuerit, sed iacuerit in lectulo,</VERS>
      <VERS vnumber="19">si surrexerit et ambulaverit foris super baculum suum, impunitus erit, qui percusserit, ita tamen, ut operas eius deperditas et impensas pro medela restituat.</VERS>
      <VERS vnumber="20">Qui percusserit servum suum vel ancillam virga, et mortui fuerint in manibus eius, ultioni subiacetur.</VERS>
      <VERS vnumber="21">Sin autem uno die vel duobus supervixerit, non subiacebit poenae, quia pecunia illius est.</VERS>
      <VERS vnumber="22">Si rixati fuerint viri, et percusserit quis mulierem praegnantem et abortivum quidem fecerit, sed aliud quid adversi non acciderit, subiacebit damno, quantum maritus mulieris expetierit, et arbitri iudicaverint.</VERS>
      <VERS vnumber="23">Sin autem quid adversi acciderit, reddet animam pro anima,</VERS>
      <VERS vnumber="24">oculum pro oculo, dentem pro dente, manum pro manu, pedem pro pede,</VERS>
      <VERS vnumber="25">adustionem pro adustione, vulnus pro vulnere, livorem pro livore.</VERS>
      <VERS vnumber="26">Si percusserit quispiam oculum servi sui aut ancillae et luscos eos fecerit, dimittet eos liberos pro oculo.</VERS>
      <VERS vnumber="27">Dentem quoque si excusserit servo vel ancillae suae, dimittet eos liberos pro dente.</VERS>
      <VERS vnumber="28">Si bos cornu percusserit virum aut mulierem, et mortui fuerint, lapidibus obruetur, et non comedentur carnes eius; dominus autem bovis innocens erit.</VERS>
      <VERS vnumber="29">Quod si bos cornupeta fuerit ab heri et nudiustertius, et contestati sunt dominum eius, nec recluserit eum, occideritque virum aut mulierem: et bos lapidibus obruetur, et dominum illius occident.</VERS>
      <VERS vnumber="30">Quod si pretium ei fuerit impositum, dabit pro anima sua, quidquid fuerit postulatus.</VERS>
      <VERS vnumber="31">Filium quoque vel filiam si cornu percusserit, simili sententiae subiacebit.</VERS>
      <VERS vnumber="32">Si servum vel ancillam invaserit, triginta siclos argenti dabit domino; bos vero lapidibus opprimetur.</VERS>
      <VERS vnumber="33">Si quis aperuerit cisternam vel foderit et non operuerit eam, cedideritque bos vel asinus in eam,</VERS>
      <VERS vnumber="34">dominus cisternae reddet pretium iumentorum; quod autem mortuum est, ipsius erit.</VERS>
      <VERS vnumber="35">Si bos alienus bovem alterius vulneraverit, et ille mortuus fuerit, vendent bovem vivum et divident pretium; cadaver autem mortui inter se dispertient.</VERS>
      <VERS vnumber="36">Sin autem notum erat quod bos cornupeta esset ab heri et nudiustertius, et non custodivit eum dominus suus, reddet bovem pro bove et cadaver integrum accipiet.</VERS>
      <VERS vnumber="37">Si quis furatus fuerit bovem aut ovem et occiderit vel vendiderit, quinque boves pro uno bove restituet et quattuor oves pro una ove.</VERS>
    </CHAPTER>
    <CHAPTER cnumber="22">
      <VERS vnumber="1">Si effringens fur domum sive suffodiens fuerit inventus et, accepto vulnere, mortuus fuerit, percussor non erit reus sanguinis.</VERS>
      <VERS vnumber="2">Quod si orto sole hoc fecerit, erit reus sanguinis. Fur plene restituet. Si non habuerit, quod reddat, venumdabitur pro furto.</VERS>
      <VERS vnumber="3">Si inventum fuerit apud eum, quod furatus est, vivens sive bos sive asinus sive ovis, duplum restituet.</VERS>
      <VERS vnumber="4">Si quispiam depasci permiserit agrum vel vineam et dimiserit iumentum suum, ut depascatur agrum alienum, restituet plene ex agro suo secundum fruges eius; si autem totum agrum depastum fuerit, quidquid optimum habuerit in agro suo vel in vinea, restituet.</VERS>
      <VERS vnumber="5">Si egressus ignis invenerit spinas et comprehenderit acervos frugum sive stantes segetes sive agrum, reddet damnum, qui ignem succenderit.</VERS>
      <VERS vnumber="6">Si quis commendaverit amico pecuniam aut vasa in custodiam, et ab eo, qui susceperat, furto ablata fuerint, si invenitur fur, duplum reddet.</VERS>
      <VERS vnumber="7">Si latet fur, dominus domus applicabitur ad Deum et iurabit quod non extenderit manum in rem proximi sui.</VERS>
      <VERS vnumber="8">In omni causa fraudis tam de bove quam de asino et ove ac vestimento et, quidquid damnum inferre potest, si quis dixerit: " Hoc est! ", ad Deum utriusque causa perveniet, et, quem Deus condemnaverit, duplum restituet proximo suo.</VERS>
      <VERS vnumber="9">Si quis commendaverit proximo suo asinum, bovem, ovem vel omne iumentum ad custodiam, et mortuum fuerit aut fractum vel captum ab hostibus, nullusque hoc viderit,</VERS>
      <VERS vnumber="10">iusiurandum per Dominum erit in medio quod non extenderit manum ad rem proximi sui; suscipietque dominus iuramentum, et ille reddere non cogetur.</VERS>
      <VERS vnumber="11">Quod si furto ablatum fuerit, restituet damnum domino;</VERS>
      <VERS vnumber="12">si dilaceratum a bestia, deferat, quod occisum est, in testimonium et non restituet.</VERS>
      <VERS vnumber="13">Qui a proximo suo quidquam horum mutuo postulaverit, et fractum aut mortuum fuerit, domino non praesente, reddere compelletur.</VERS>
      <VERS vnumber="14">Quod si impraesentiarum dominus fuerit, non restituet. Si mercennarius est, venit in mercedem operis sui.</VERS>
      <VERS vnumber="15">Si seduxerit quis virginem necdum desponsatam dormieritque cum ea, pretio acquiret eam sibi uxorem.</VERS>
      <VERS vnumber="16">Si pater virginis eam dare noluerit, appendet ei pecuniam iuxta pretium pro virginibus dandum.</VERS>
      <VERS vnumber="17">Maleficam non patieris vivere.</VERS>
      <VERS vnumber="18">Qui coierit cum iumento, morte moriatur.</VERS>
      <VERS vnumber="19">Qui immolat diis, occidetur, praeter Domino soli.</VERS>
      <VERS vnumber="20">Advenam non opprimes neque affliges eum; advenae enim et ipsi fuistis in terra Aegypti.</VERS>
      <VERS vnumber="21">Viduae et pupillo non nocebitis.</VERS>
      <VERS vnumber="22">Si laeseritis eos, vociferabuntur ad me, et ego audiam clamorem eorum;</VERS>
      <VERS vnumber="23">et indignabitur furor meus, percutiamque vos gladio, et erunt uxores vestrae viduae et filii vestri pupilli.</VERS>
      <VERS vnumber="24">Si pecuniam mutuam dederis in populo meo pauperi, qui habitat tecum, non eris ei quasi creditor; non imponetis ei usuram.</VERS>
      <VERS vnumber="25">Si pignus a proximo tuo acceperis pallium, ante solis occasum reddes ei;</VERS>
      <VERS vnumber="26">ipsum enim est solum, quo operitur, indumentum carnis eius, nec habet aliud, in quo dormiat; si clamaverit ad me, exaudiam eum, quia misericors sum.</VERS>
      <VERS vnumber="27">Deo non detrahes et principi populi tui non maledices.</VERS>
      <VERS vnumber="28">Abundantiam areae tuae et torcularis tui non tardabis reddere.Primogenitum filiorum tuorum dabis mihi.</VERS>
      <VERS vnumber="29">De bobus quoque et ovibus similiter facies: septem diebus sit cum matre sua, die octavo reddes illum mihi.</VERS>
      <VERS vnumber="30">Viri sancti eritis mihi; carnem animalis in agro dilacerati non comedetis, sed proicietis canibus.</VERS>
    </CHAPTER>
    <CHAPTER cnumber="23">
      <VERS vnumber="1">Non suscipies famam falsam nec iunges manum tuam cum impio, ut dicas falsum testimonium.</VERS>
      <VERS vnumber="2">Non sequeris turbam ad faciendum malum; nec in iudicio plurimorum acquiesces sententiae, ut a vero devies.</VERS>
      <VERS vnumber="3">Pauperis quoque non misereberis in iudicio.</VERS>
      <VERS vnumber="4">Si occurreris bovi inimici tui aut asino erranti, reduc ad eum.</VERS>
      <VERS vnumber="5">Si videris asinum odientis te iacere sub onere suo, non pertransibis, sed sublevabis cum eo.</VERS>
      <VERS vnumber="6">Non pervertes iudicium pauperis in lite eius.</VERS>
      <VERS vnumber="7">Mendacium fugies. Insontem et iustum non occides, quia aversor impium.</VERS>
      <VERS vnumber="8">Nec accipies munera, quae excaecant etiam prudentes et subvertunt verba iustorum.</VERS>
      <VERS vnumber="9">Peregrinum non opprimes; scitis enim advenarum animas, quia et ipsi peregrini fuistis in terra Aegypti.</VERS>
      <VERS vnumber="10">Sex annis seminabis terram tuam et congregabis fruges eius.</VERS>
      <VERS vnumber="11">Anno autem septimo dimittes eam et requiescere facies, ut comedant pauperes populi tui; et quidquid reliquum fuerit, edant bestiae agri. Ita facies in vinea et in oliveto tuo.</VERS>
      <VERS vnumber="12">Sex diebus operaberis; septima die cessabis, ut requiescat bos et asinus tuus, et refrigeretur filius ancillae tuae et advena.</VERS>
      <VERS vnumber="13">Omnia, quae dixi vobis, custodite, et nomen externorum deorum non invocabitis, neque audietur ex ore tuo.</VERS>
      <VERS vnumber="14">Tribus vicibus per singulos annos mihi festa celebrabitis.</VERS>
      <VERS vnumber="15">Sollemnitatem Azymorum custodies: septem diebus comedes azyma, sicut praecepi tibi, tempore statuto mensis Abib, quando egressus es de Aegypto.Non apparebis in conspectu meo vacuus.</VERS>
      <VERS vnumber="16">Et sollemnitatem Messis primitivorum operis tui, quaecumque seminaveris in agro; sollemnitatem quoque Collectae in exitu anni, quando congregaveris omnes fruges tuas de agro.</VERS>
      <VERS vnumber="17">Ter in anno apparebit omne masculinum tuum coram Domino Deo.</VERS>
      <VERS vnumber="18">Non immolabis super fermento sanguinem victimae meae, nec remanebit adeps sollemnitatis meae usque mane.</VERS>
      <VERS vnumber="19">Primitias primarum frugum terrae tuae deferes in domum Domini Dei tui.Non coques haedum in lacte matris suae.</VERS>
      <VERS vnumber="20">Ecce ego mittam angelum, qui praecedat te et custodiat in via et introducat ad locum, quem paravi.</VERS>
      <VERS vnumber="21">Observa eum et audi vocem eius nec contemnendum putes; quia non dimittet, cum peccaveritis, quia est nomen meum in illo.</VERS>
      <VERS vnumber="22">Quod si audieris vocem eius et feceris omnia, quae loquor, inimicus ero inimicis tuis et affligam affligentes te.</VERS>
      <VERS vnumber="23">Praecedet enim te angelus meus et introducet te ad Amorraeum et Hetthaeum et Pherezaeum Chananaeumque et Hevaeum et Iebusaeum, quos ego conteram.</VERS>
      <VERS vnumber="24">Non adorabis deos eorum nec coles eos; non facies secundum opera eorum, sed destrues eos et confringes lapides eorum.</VERS>
      <VERS vnumber="25">Servietisque Domino Deo vestro, ut benedicam panibus tuis et aquis et auferam infirmitatem de medio tui.</VERS>
      <VERS vnumber="26">Non erit abortiens nec sterilis in terra tua; numerum dierum tuorum implebo.</VERS>
      <VERS vnumber="27">Terrorem meum mittam in praecursum tuum et perturbabo omnem populum, ad quem ingre dieris; cunctorumque inimicorum tuorum coram te terga vertam</VERS>
      <VERS vnumber="28">emittens crabrones prius, qui fugabunt Hevaeum et Chananaeum et Hetthaeum, antequam introeas.</VERS>
      <VERS vnumber="29">Non eiciam eos a facie tua anno uno, ne terra in solitudinem redigatur, et multiplicentur contra te bestiae agri.</VERS>
      <VERS vnumber="30">Paulatim expellam eos de conspectu tuo, donec augearis et possideas terram.</VERS>
      <VERS vnumber="31">Ponam autem terminos tuos a mari Rubro usque ad mare Palaestinorum et a deserto usque ad Fluvium. Tradam manibus vestris habitatores terrae et eiciam eos de conspectu vestro.</VERS>
      <VERS vnumber="32">Non inibis cum eis foedus nec cum diis eorum.</VERS>
      <VERS vnumber="33">Non habitent in terra tua, ne peccare te faciant in me, si servieris diis eorum; quod tibi certo erit in scandalum ".</VERS>
    </CHAPTER>
    <CHAPTER cnumber="24">
      <VERS vnumber="1">Moysi quoque dixit: " Ascende ad Dominum, tu et Aa ron, Nadab et Abiu et septuaginta senes ex Israel, et adorabitis procul.</VERS>
      <VERS vnumber="2">Solusque Moyses ascendet ad Dominum, et illi non appropinquabunt, nec populus ascendet cum eo ".</VERS>
      <VERS vnumber="3">Venit ergo Moyses et narravit plebi omnia verba Domini atque iudicia; responditque omnis populus una voce: " Omnia verba Domini, quae locutus est, faciemus ".</VERS>
      <VERS vnumber="4">Scripsit autem Moyses universos sermones Domini; et mane consurgens aedificavit altare ad radices montis et duodecim lapides per duodecim tribus Israel.</VERS>
      <VERS vnumber="5">Misitque iuvenes de filiis Israel, et obtulerunt holocausta; immolaveruntque victimas pacificas Domino vitulos.</VERS>
      <VERS vnumber="6">Tulit itaque Moyses dimidiam partem sanguinis et misit in crateras; partem autem residuam respersit super altare.</VERS>
      <VERS vnumber="7">Assumensque volumen foederis legit, audiente populo, qui dixerunt: " Omnia, quae locutus est Dominus, faciemus et erimus oboedientes ".</VERS>
      <VERS vnumber="8">Ille vero sumptum sanguinem respersit in populum et ait: " Hic est sanguis foederis, quod pepigit Dominus vobiscum super cunctis sermonibus his ".</VERS>
      <VERS vnumber="9">Ascenderuntque Moyses et Aaron, Nadab et Abiu et septuaginta de senioribus Israel.</VERS>
      <VERS vnumber="10">Et viderunt Deum Israel, et sub pedibus eius quasi opus lapidis sapphirini et quasi ipsum caelum, cum serenum est.</VERS>
      <VERS vnumber="11">Nec in electos filiorum Israel misit manum suam; videruntque Deum et comederunt ac biberunt.</VERS>
      <VERS vnumber="12">Dixit autem Dominus ad Moysen: " Ascende ad me in montem et esto ibi; daboque tibi tabulas lapideas et legem ac mandata, quae scripsi, ut doceas eos ".</VERS>
      <VERS vnumber="13">Surrexerunt Moyses et Iosue minister eius; ascendensque Moyses in montem Dei</VERS>
      <VERS vnumber="14">senioribus ait: " Exspectate hic, donec revertamur ad vos. Habetis Aaron et Hur vobiscum; si quid natum fuerit quaestionis, referetis ad eos ".</VERS>
      <VERS vnumber="15">Cumque ascendisset Moyses in montem, operuit nubes montem;</VERS>
      <VERS vnumber="16">et habitavit gloria Domini super Sinai tegens illum nube sex diebus; septimo autem die vocavit eum de medio caliginis.</VERS>
      <VERS vnumber="17">Erat autem species gloriae Domini quasi ignis ardens super verticem montis in conspectu filiorum Israel.</VERS>
      <VERS vnumber="18">Ingressusque Moyses medium nebulae ascendit in montem; et fuit ibi quadraginta diebus et quadraginta noctibus.</VERS>
    </CHAPTER>
    <CHAPTER cnumber="25">
      <VERS vnumber="1">Locutusque est Dominus ad Moysen dicens:</VERS>
      <VERS vnumber="2">" Loquere filiis Israel, ut tollant mihi donaria; ab omni homine, qui offert ultroneus, accipietis ea.</VERS>
      <VERS vnumber="3">Haec sunt autem, quae accipere debetis: aurum et argentum et aes,</VERS>
      <VERS vnumber="4">hyacinthum et purpuram coccumque et byssum, pilos caprarum</VERS>
      <VERS vnumber="5">et pelles arietum rubricatas pellesque delphini et ligna acaciae,</VERS>
      <VERS vnumber="6">oleum ad luminaria concinnanda, aromata in unguentum et in thymiama boni odoris,</VERS>
      <VERS vnumber="7">lapides onychinos et gemmas ad ornandum ephod ac pectorale.</VERS>
      <VERS vnumber="8">Facientque mihi sanctuarium, et habitabo in medio eorum.</VERS>
      <VERS vnumber="9">Iuxta omnem similitudinem habitaculi, quam ostendam tibi, et omnium vasorum in cultum eius: sicque facietis illud.</VERS>
      <VERS vnumber="10">Arcam de lignis acaciae compingent; cuius longitudo habeat duos semis cubitos, latitudo cubitum et dimidium, altitudo cubitum similiter ac semissem.</VERS>
      <VERS vnumber="11">Et deaurabis eam auro mundissimo intus et foris; faciesque supra coronam auream per circuitum</VERS>
      <VERS vnumber="12">et conflabis ei quattuor circulos aureos, quos pones in quattuor arcae pedibus: duo circuli sint in latere uno et duo in altero.</VERS>
      <VERS vnumber="13">Facies quoque vectes de lignis acaciae et operies eos auro;</VERS>
      <VERS vnumber="14">inducesque per circulos, qui sunt in arcae lateribus, ut portetur in eis;</VERS>
      <VERS vnumber="15">qui semper erunt in circulis nec umquam extrahentur ab eis.</VERS>
      <VERS vnumber="16">Ponesque in arcam testimonium, quod dabo tibi.</VERS>
      <VERS vnumber="17">Facies et propitiatorium de auro mundissimo; duos cubitos et dimidium tenebit longitudo eius, et cubitum ac semissem latitudo.</VERS>
      <VERS vnumber="18">Duos quoque cherubim aureos et productiles facies ex utraque parte propitiatorii,</VERS>
      <VERS vnumber="19">cherub unus sit in latere uno et alter in altero; ex propitiatorio facies cherubim in utraque parte eius.</VERS>
      <VERS vnumber="20">Expandent alas sursum et operient alis suis propitiatorium; respicientque se mutuo, versis vultibus in propitiatorium,</VERS>
      <VERS vnumber="21">quo operienda est arca, in qua pones testimonium, quod dabo tibi.</VERS>
      <VERS vnumber="22">Et conveniam te ibi et loquar ad te supra propitiatorium de medio duorum cherubim, qui erunt super arcam testimonii, cuncta, quae mandabo per te filiis Israel.</VERS>
      <VERS vnumber="23">Facies et mensam de lignis acaciae habentem duos cubitos longitudinis et in latitudine cubitum et in altitudine cubitum ac semissem.</VERS>
      <VERS vnumber="24">Et inaurabis eam auro purissimo; faciesque illi coronam auream per circuitum.</VERS>
      <VERS vnumber="25">Facies quoque ei limbum altum quattuor digitis per circuitum et super illum coronam auream.</VERS>
      <VERS vnumber="26">Quattuor quoque circulos aureos praeparabis et pones eos in quattuor angulis eiusdem mensae per singulos pedes.</VERS>
      <VERS vnumber="27">Iuxta limbum erunt circuli aurei, ut mittantur vectes per eos, et possit mensa portari.</VERS>
      <VERS vnumber="28">Ipsosque vectes facies de lignis acaciae et circumdabis auro, et per ipsos subvehitur mensa.</VERS>
      <VERS vnumber="29">Parabis et acetabula ac phialas, vasa et cyathos, in quibus offerenda sunt libamina, ex auro purissimo.</VERS>
      <VERS vnumber="30">Et pones super mensam panes propositionis in conspectu meo semper.</VERS>
      <VERS vnumber="31">Facies et candelabrum ductile de auro mundissimo: basis et hastile eius, scyphi et sphaerulae ac flores in unum efformentur.</VERS>
      <VERS vnumber="32">Sex calami egredientur de lateribus, tres ex uno latere et tres ex altero.</VERS>
      <VERS vnumber="33">Tres scyphi quasi in nucis modum in calamo uno sphaerulaeque simul et flores; et tres similiter scyphi instar nucis in calamo altero sphaerulaeque simul et flores: hoc erit opus sex calamorum, qui producendi sunt de hastili.</VERS>
      <VERS vnumber="34">In ipso autem hastili candelabri erunt quattuor scyphi in nucis modum sphaerulaeque et flores.</VERS>
      <VERS vnumber="35">Singulae sphaerulae sub binis calamis per tria loca, qui simul sex fiunt, procedentes de hastili uno.</VERS>
      <VERS vnumber="36">Sphaerulae igitur et calami unum cum ipso erunt, totum ductile de auro purissimo.</VERS>
      <VERS vnumber="37">Facies et lucernas septem et pones eas super candelabrum, ut luceant in locum ex adverso.</VERS>
      <VERS vnumber="38">Emunctoria quoque et vasa, in quibus emuncta condantur, fient de auro purissimo.</VERS>
      <VERS vnumber="39">Omne pondus candelabri cum universis vasis suis habebit talentum auri purissimi.</VERS>
      <VERS vnumber="40">Inspice et fac secundum exemplar, quod tibi in monte monstratum est.</VERS>
    </CHAPTER>
    <CHAPTER cnumber="26">
      <VERS vnumber="1">Habitaculum vero ita facies: decem cortinas de bysso re torta et hyacintho ac purpura coccoque cum cherubim opere polymito facies.</VERS>
      <VERS vnumber="2">Longitudo cortinae unius habebit viginti octo cubitos, latitudo quattuor cubitorum erit. Unius mensurae fient universae cortinae.</VERS>
      <VERS vnumber="3">Quinque cortinae sibi iungentur mutuo, et aliae quinque nexu simili cohaerebunt.</VERS>
      <VERS vnumber="4">Ansulas hyacinthinas in latere facies cortinae unius in extremitate iuncturae et similiter facies in latere cortinae extremae in iunctura altera.</VERS>
      <VERS vnumber="5">Quinquaginta ansulas facies in cortina una et quinquaginta ansulas facies in summitate cortinae, quae est in iunctura altera, ita insertas, ut ansa contra ansam veniat.</VERS>
      <VERS vnumber="6">Facies et quinquaginta fibulas aureas, quibus cortinarum vela iungenda sunt, ut unum habitaculum fiat.</VERS>
      <VERS vnumber="7">Facies et saga cilicina undecim pro tabernaculo super habitaculum.</VERS>
      <VERS vnumber="8">Longitudo sagi unius habebit triginta cubitos et latitudo quattuor; aequa erit mensura sagorum omnium.</VERS>
      <VERS vnumber="9">E quibus quinque iunges seorsum et sex sibi mutuo copulabis, ita ut sextum sagum in fronte tecti duplices.</VERS>
      <VERS vnumber="10">Facies et quinquaginta ansas in ora sagi ultimi iuncturae unius et quinquaginta ansas in ora sagi iuncturae alterius.</VERS>
      <VERS vnumber="11">Facies et quinquaginta fibulas aeneas, quibus iungantur ansae, ut unum ex omnibus tabernaculum fiat.</VERS>
      <VERS vnumber="12">Quod autem superfuerit in sagis, quae parantur tecto, id est unum sagum, quod amplius est, ex medietate eius operies posteriora habitaculi;</VERS>
      <VERS vnumber="13">et cubitus ex una parte pendebit, et alter ex altera, qui plus est in longitudine sagorum tabernaculi utrumque latus habitaculi protegens.</VERS>
      <VERS vnumber="14">Facies et operimentum aliud pro tabernaculo de pellibus arietum rubricatis et super hoc rursum aliud operimentum de pellibus delphini.</VERS>
      <VERS vnumber="15">Facies et tabulas stantes habitaculi de lignis acaciae,</VERS>
      <VERS vnumber="16">quae singulae denos cubitos in longitudine habeant et in latitudine singulos ac semissem.</VERS>
      <VERS vnumber="17">In tabula una duo pedes fient, quibus tabula alteri tabulae conectatur; atque in hunc modum cunctae tabulae habitaculi parabuntur.</VERS>
      <VERS vnumber="18">Quarum viginti erunt in latere meridiano, quod vergit ad austrum;</VERS>
      <VERS vnumber="19">quibus quadraginta bases argenteas fundes, ut binae bases singulis pedibus singularum tabularum subiciantur.</VERS>
      <VERS vnumber="20">In latere quoque secundo habitaculi, quod vergit ad aquilonem, viginti tabulae erunt,</VERS>
      <VERS vnumber="21">quadraginta habentes bases argenteas; binae bases singulis tabulis supponentur.</VERS>
      <VERS vnumber="22">Ad occidentalem vero plagam in tergo habitaculi facies sex tabulas;</VERS>
      <VERS vnumber="23">et rursum alias duas, quae in angulis erigantur, post tergum habitaculi.</VERS>
      <VERS vnumber="24">Eruntque geminae a deorsum usque sursum in compaginem unam; ita erit duabus istis, pro duabus angulis erunt.</VERS>
      <VERS vnumber="25">Et erunt simul tabulae octo, bases earum argenteae sedecim, duabus basibus per unam tabulam supputatis.</VERS>
      <VERS vnumber="26">Facies et vectes de lignis acaciae, quinque ad continendas tabulas in uno latere habitaculi</VERS>
      <VERS vnumber="27">et quinque alios in altero et eiusdem numeri in tergo ad occidentalem plagam;</VERS>
      <VERS vnumber="28">vectis autem medius transibit per medias tabulas a summo usque ad summum.</VERS>
      <VERS vnumber="29">Ipsasque tabulas deaurabis et fundes eis anulos aureos, per quos vectes tabulata contineant, quos operies laminis aureis.</VERS>
      <VERS vnumber="30">Et eriges habitaculum iuxta exemplar, quod tibi in monte monstratum est.</VERS>
      <VERS vnumber="31">Facies et velum de hyacintho et purpura coccoque et bysso retorta, opere polymito, cum cherubim intextis.</VERS>
      <VERS vnumber="32">Quod appendes in quattuor columnis de lignis acaciae, quae ipsae quidem deauratae erunt et habebunt uncos aureos, sed bases argenteas.</VERS>
      <VERS vnumber="33">Inseres autem velum subter fibulas, intra quod pones arcam testimonii et quo sanctum et sanctum sanctorum dividentur.</VERS>
      <VERS vnumber="34">Pones et propitiatorium super arcam testimonii in sancto sanctorum</VERS>
      <VERS vnumber="35">mensamque extra velum et contra mensam candelabrum in latere habitaculi meridiano; mensa enim stabit in parte aquilonis.</VERS>
      <VERS vnumber="36">Facies et velum in introitu tabernaculi de hyacintho et purpura coccoque et bysso retorta opere plumarii.</VERS>
      <VERS vnumber="37">Et quinque columnas deaurabis lignorum acaciae, ante quas ducetur velum, quarum erunt unci aurei et bases aeneae.</VERS>
    </CHAPTER>
    <CHAPTER cnumber="27">
      <VERS vnumber="1">Facies et altare de lignis acaciae, quod habebit quinque cubitos in longitudine et totidem in latitudine, id est quadrum, et tres cubitos in altitudine.</VERS>
      <VERS vnumber="2">Cornua autem per quattuor angulos ex ipso erunt, et operies illud aere.</VERS>
      <VERS vnumber="3">Faciesque in usus eius lebetes ad suscipiendos cineres et vatilla et pateras atque fuscinulas et ignium receptacula; omnia vasa ex aere fabricabis.</VERS>
      <VERS vnumber="4">Craticulamque facies ei in modum retis aeneam, per cuius quattuor angulos erunt quattuor anuli aenei,</VERS>
      <VERS vnumber="5">et pones eam subter marginem altaris; eritque craticula usque ad altaris medium.</VERS>
      <VERS vnumber="6">Facies et vectes altaris de lignis acaciae duos, quos operies laminis aeneis,</VERS>
      <VERS vnumber="7">et induces per anulos; eruntque ex utroque latere altaris ad portandum.</VERS>
      <VERS vnumber="8">Cavum ex tabulis facies illud; sicut tibi in monte monstratum est, sic facient.</VERS>
      <VERS vnumber="9">Facies et atrium habitaculi, in cuius plaga australi contra meridiem erunt tentoria de bysso retorta: centum cubitos unum latus tenebit in longitudine</VERS>
      <VERS vnumber="10">et columnas viginti et bases totidem aeneas et uncos columnarum anulosque earum argenteos.</VERS>
      <VERS vnumber="11">Similiter in latere aquilonis: per longum erunt tentoria centum cubitorum, columnae viginti et bases aeneae eiusdem numeri et unci columnarum anulique earum argentei.</VERS>
      <VERS vnumber="12">In latitudine vero atrii, quae respicit ad occidentem, erunt tentoria per quinquaginta cubitos et columnae decem basesque totidem.</VERS>
      <VERS vnumber="13">In ea quoque atrii latitudine, quae respicit ad orientem, quinquaginta cubiti erunt,</VERS>
      <VERS vnumber="14">in quibus quindecim cubitorum tentoria lateri uno deputabuntur columnaeque tres et bases totidem;</VERS>
      <VERS vnumber="15">et in latere altero erunt tentoria, cubitos obtinentia quindecim, columnae tres et bases totidem.</VERS>
      <VERS vnumber="16">In introitu vero atrii fiet velum cubitorum viginti, ex hyacintho et purpura coccoque et bysso retorta opere plumarii; columnas habebit quattuor cum basibus totidem.</VERS>
      <VERS vnumber="17">Omnes columnae atrii per circuitum cinctae erunt anulis argenteis, et unci earum erunt argentei et bases aeneae.</VERS>
      <VERS vnumber="18">In longitudine occupabit atrium cubitos centum, in latitudine quinquaginta, altitudo quinque cubitorum erit; fietque de bysso retorta, et habebit bases aeneas.</VERS>
      <VERS vnumber="19">Cuncta vasa habitaculi in omnes usus eius et omnes paxillos eius et omnes paxillos atrii ex aere facies.</VERS>
      <VERS vnumber="20">Praecipe filiis Israel, ut afferant tibi oleum de arboribus olivarum purissimum piloque contusum, ut ardeat lucerna semper</VERS>
      <VERS vnumber="21">in tabernaculo conventus, extra velum, quod oppansum est testimonio. Et parabunt eam Aaron et filii eius, ut a vespere usque mane luceat coram Domino. Perpetuus erit cultus per successiones eorum a filiis Israel.</VERS>
    </CHAPTER>
    <CHAPTER cnumber="28">
      <VERS vnumber="1">Applica quoque ad te Aaron fratrem tuum cum filiis suis de medio filiorum Israel, ut sacerdotio fungantur mihi: Aaron, Nadab et Abiu, Eleazar et Ithamar.</VERS>
      <VERS vnumber="2">Faciesque vestes sanctas Aaron fratri tuo in gloriam et decorem;</VERS>
      <VERS vnumber="3">et loqueris cunctis sapientibus corde, quos replevi spiritu prudentiae, ut faciant vestes Aaron, in quibus sanctificatus ministret mihi.</VERS>
      <VERS vnumber="4">Haec autem erunt vestimenta, quae facient: pectorale et ephod, tunicam et subuculam textam, tiaram et balteum. Facient vestimenta sancta Aaron fratri tuo et filiis eius, ut sacerdotio fungantur mihi;</VERS>
      <VERS vnumber="5">accipientque aurum et hyacinthum et purpuram coccumque et byssum.</VERS>
      <VERS vnumber="6">Facient autem ephod de auro et hyacintho ac purpura coccoque bysso retorta opere polymito.</VERS>
      <VERS vnumber="7">Duas fascias umerales habebit et in utroque latere summitatum suarum copulabitur cum eis.</VERS>
      <VERS vnumber="8">Et balteus super ephod ad constringendum, eiusdem operis et unum cum eo, erit ex auro et hyacintho et purpura coccoque et bysso retorta.</VERS>
      <VERS vnumber="9">Sumesque duos lapides onychinos et sculpes in eis nomina filiorum Israel:</VERS>
      <VERS vnumber="10">sex nomina in lapide uno et sex reliqua in altero, iuxta ordinem nativitatis eorum.</VERS>
      <VERS vnumber="11">Opere sculptoris et caelatura gemmarii sculpes eos nominibus filiorum Israel, inclusos textura aurea;</VERS>
      <VERS vnumber="12">et pones duos lapides super fascias umerales ephod, lapides memorialis filiorum Israel. Portabitque Aaron nomina eorum coram Domino super utrumque umerum ob recordationem.</VERS>
      <VERS vnumber="13">Facies ergo margines textas ex auro</VERS>
      <VERS vnumber="14">et duas catenulas ex auro purissimo quasi funiculos opus tortile et inseres catenulas tortas marginibus.</VERS>
      <VERS vnumber="15">Pectorale quoque iudicii facies opere polymito, iuxta texturam ephod, ex auro, hyacintho et purpura coccoque et bysso retorta.</VERS>
      <VERS vnumber="16">Quadrangulum erit et duplex; mensuram palmi habebit tam in longitudine quam in latitudine.</VERS>
      <VERS vnumber="17">Ponesque in eo quattuor ordines lapidum: in primo versu erit lapis sardius et topazius et smaragdus;</VERS>
      <VERS vnumber="18">in secundo carbunculus, sapphirus et iaspis;</VERS>
      <VERS vnumber="19">in tertio hyacinthus, achates et amethystus;</VERS>
      <VERS vnumber="20">in quarto chrysolithus, onychinus et beryllus. Inclusi auro erunt per ordines suos.</VERS>
      <VERS vnumber="21">Habebuntque nomina filiorum Israel: duodecim nominibus caelabuntur, singuli lapides nominibus singulorum per duodecim tribus.</VERS>
      <VERS vnumber="22">Facies in pectorali catenas quasi funiculos, opus tortile, ex auro purissimo;</VERS>
      <VERS vnumber="23">et duos anulos aureos, quos pones in utraque pectoralis summitate;</VERS>
      <VERS vnumber="24">catenasque aureas iunges anulis, qui sunt in marginalibus eius;</VERS>
      <VERS vnumber="25">et ipsarum catenarum extrema duobus copulabis marginibus in fasciis umeralibus ephod in parte eius anteriore.</VERS>
      <VERS vnumber="26">Facies et duos anulos aureos, quos pones in summitatibus pectoralis in ora interiore, quae respicit ephod.</VERS>
      <VERS vnumber="27">Necnon et alios duos anulos aureos, qui ponendi sunt in utraque fascia umerali ephod deorsum, versus partem anteriorem eius iuxta iuncturam eius supra balteum ephod,</VERS>
      <VERS vnumber="28">et stringatur pectorale anulis suis cum anulis ephod vitta hyacinthina, ut maneat supra balteum ephod, et a se invicem pectorale et ephod nequeant separari.</VERS>
      <VERS vnumber="29">Portabitque Aaron nomina filiorum Israel in pectorali iudicii super cor suum, quando ingredietur sanctuarium: memoriale coram Domino in aeternum.</VERS>
      <VERS vnumber="30">Pones autem in pectorali iudicii Urim et Tummim, quae erunt super cor Aaron, quando ingredietur coram Domino; et gestabit iudicium filiorum Israel super cor suum in conspectu Domini semper.</VERS>
      <VERS vnumber="31">Facies et pallium ephod totum hyacinthinum,</VERS>
      <VERS vnumber="32">in cuius medio supra erit capitium et ora per gyrum eius textilis, sicut in capitio loricae, ne rumpatur.</VERS>
      <VERS vnumber="33">Deorsum vero, ad pedes eiusdem pallii per circuitum, quasi mala punica facies ex hyacintho et purpura et cocco, mixtis in medio tintinnabulis aureis;</VERS>
      <VERS vnumber="34">ita ut sit tintinnabulum aureum inter singula mala punica.</VERS>
      <VERS vnumber="35">Et vestietur eo Aaron in officio ministerii, ut audiatur sonitus, quando ingreditur et egreditur sanctuarium in conspectu Domini, et non moriatur.</VERS>
      <VERS vnumber="36">Facies et laminam de auro purissimo, in qua sculpes opere caelatoris: "Sanctum Domino".</VERS>
      <VERS vnumber="37">Ligabisque eam vitta hyacinthina, et erit super tiaram</VERS>
      <VERS vnumber="38">super frontem Aaron. Portabitque Aaron iniquitatem contra sancta, quae sanctificabunt filii Israel in cunctis muneribus et donariis suis. Eritque lamina semper in fronte eius, ut placatus eis sit Dominus.</VERS>
      <VERS vnumber="39">Texesque tunicam bysso et tiaram byssinam facies et balteum opere plumarii.</VERS>
      <VERS vnumber="40">Porro filiis Aaron tunicas lineas parabis et balteos ac mitras in gloriam et decorem;</VERS>
      <VERS vnumber="41">vestiesque his omnibus Aaron fratrem tuum et filios eius cum eo. Et unges eos et implebis manus eorum sanctificabisque illos, ut sacerdotio fungantur mihi.</VERS>
      <VERS vnumber="42">Facies eis et feminalia linea, ut operiant carnem turpitudinis suae a renibus usque ad femora;</VERS>
      <VERS vnumber="43">et utentur eis Aaron et filii eius, quando ingredientur tabernaculum conventus, vel quando appropinquant ad altare, ut ministrent in sanctuario, ne iniquitatis rei moriantur: legitimum sempiternum erit Aaron et semini eius post eum.</VERS>
    </CHAPTER>
    <CHAPTER cnumber="29">
      <VERS vnumber="1">Sed et hoc facies eis, ut mihi in sacerdotio consecrentur: tolle vitulum unum de armento et arietes duos immaculatos</VERS>
      <VERS vnumber="2">panesque azymos et crustulas absque fermento, quae conspersa sint oleo, lagana quoque azyma oleo lita; de simila triticea cuncta facies</VERS>
      <VERS vnumber="3">et posita in canistro offeres, vitulum quoque et duos arietes.</VERS>
      <VERS vnumber="4">Aaron ac filios eius applicabis ad ostium tabernaculi conventus. Cumque laveris patrem cum filiis suis aqua,</VERS>
      <VERS vnumber="5">indues Aaron vestimentis suis, id est subucula et tunica ephod et ephod et pectorali, quod constringes ei cingulo ephod;</VERS>
      <VERS vnumber="6">et pones tiaram in capite eius et diadema sanctum super tiaram</VERS>
      <VERS vnumber="7">et oleum unctionis fundes super caput eius; atque hoc ritu consecrabitur.</VERS>
      <VERS vnumber="8">Filios quoque illius applicabis et indues tunicis lineis cingesque balteo</VERS>
      <VERS vnumber="9">et impones eis mitras; eruntque sacerdotes mihi iure perpetuo.Postquam impleveris manus Aaron et filiorum eius,</VERS>
      <VERS vnumber="10">applicabis et vitulum coram tabernaculo conventus; imponentque Aaron et filii eius manus super caput illius,</VERS>
      <VERS vnumber="11">et mactabis eum in conspectu Domini, iuxta ostium tabernaculi conventus.</VERS>
      <VERS vnumber="12">Sumptumque de sanguine vituli, pones super cornua altaris digito tuo, reliquum autem sanguinem fundes iuxta basim eius.</VERS>
      <VERS vnumber="13">Sumes et adipem totum, qui operit intestina, et reticulum iecoris ac duos renes et adipem, qui super eos est, et offeres comburens super altare;</VERS>
      <VERS vnumber="14">carnes vero vituli et corium et fimum combures foris extra castra, eo quod pro peccato sit.</VERS>
      <VERS vnumber="15">Unum quoque arietem sumes, super cuius caput ponent Aaron et filii eius manus;</VERS>
      <VERS vnumber="16">quem cum mactaveris, tolles sanguinem eius et fundes super altare per circuitum.</VERS>
      <VERS vnumber="17">Ipsum autem arietem secabis in frusta lotaque intestina eius ac pedes pones super concisas carnes et super caput illius.</VERS>
      <VERS vnumber="18">Et adolebis totum arietem super altare: holocaustum est Domino, odor suavissimus, incensum est Domino.</VERS>
      <VERS vnumber="19">Tolles quoque arietem alterum, super cuius caput Aaron et filii eius ponent manus;</VERS>
      <VERS vnumber="20">quem cum immolaveris, sumes de sanguine ipsius et pones super extremum auriculae dextrae Aaron et filiorum eius et super pollices manus eorum ac pedis dextri; fundesque sanguinem super altare per circuitum.</VERS>
      <VERS vnumber="21">Cumque tuleris de sanguine, qui est super altare, et de oleo unctionis, asperges Aaron et vestes eius, filios et vestimenta eorum cum ipso. Et sanctus erit ipse et vestimenta eius et filii eius et vestimenta eorum cum ipso.</VERS>
      <VERS vnumber="22">Tollesque adipem de ariete et caudam et arvinam, quae operit intestina, ac reticulum iecoris et duos renes atque adipem, qui super eos est, armumque dextrum, eo quod sit aries consecrationis,</VERS>
      <VERS vnumber="23">tortamque panis unam, crustulam unam conspersam oleo, laganum unum de canistro azymorum, quod positum est in conspectu Domini;</VERS>
      <VERS vnumber="24">ponesque omnia super manus Aaron et filiorum eius, ut agitent ea coram Domino.</VERS>
      <VERS vnumber="25">Suscipiesque universa de manibus eorum et incendes in altari super holocausto in odorem suavissimum in conspectu Domini; quia incensum est Domino.</VERS>
      <VERS vnumber="26">Sumes quoque pectusculum de ariete, quo initiatus est Aaron, elevabisque illud coram Domino; et cedet in partem tuam.</VERS>
      <VERS vnumber="27">Sanctificabisque pectusculum elevatum et armum oblatum, quem de ariete separasti,</VERS>
      <VERS vnumber="28">quo initiatus est Aaron et filii eius; cedentque in partem Aaron et filiorum eius iure perpetuo a filiis Israel; quia oblatio est et oblatio erit a filiis Israel de victimis eorum pacificis, oblatio eorum Domino.</VERS>
      <VERS vnumber="29">Vestem autem sanctam, qua utetur Aaron, habebunt filii eius post eum, ut ungantur in ea, et impleantur in ea manus eorum.</VERS>
      <VERS vnumber="30">Septem diebus utetur illa, qui pontifex pro eo fuerit constitutus de filiis eius, qui ingredietur tabernaculum conventus, ut ministret in sanctuario.</VERS>
      <VERS vnumber="31">Arietem autem consecrationis tolles et coques carnes eius in loco sancto.</VERS>
      <VERS vnumber="32">Et vescetur Aaron et filii eius carnibus arietis et panibus, qui sunt in canistro, in vestibulo tabernaculi conventus.</VERS>
      <VERS vnumber="33">Et comedent ea, quibus expiatio facta fuerit ad implendum manus eorum, ad sanctificandum eos. Alienigena non vescetur ex eis, quia sancta sunt.</VERS>
      <VERS vnumber="34">Quod si remanserit de carnibus consecrationis sive de panibus usque mane, combures reliquias igni; non comedentur, quia sancta sunt.</VERS>
      <VERS vnumber="35">Omnia, quae praecepi tibi, facies super Aaron et filiis eius. Septem diebus consecrabis manus eorum</VERS>
      <VERS vnumber="36">et vitulum pro peccato offeres per singulos dies ad expiandum. Mundabisque altare expians illud et unges illud in sanctificationem.</VERS>
      <VERS vnumber="37">Septem diebus expiabis altare et sanctificabis; et erit sanctum sanctorum: omnis, qui tetigerit illud, sanctificabitur.</VERS>
      <VERS vnumber="38">Hoc est quod facies in altari: agnos anniculos duos per singulos dies iugiter,</VERS>
      <VERS vnumber="39">unum agnum mane et alterum vespere;</VERS>
      <VERS vnumber="40">decimam partem similae conspersae oleo tunso, quod habeat mensuram quartam partem hin, et vinum ad libandum eiusdem mensurae in agno uno.</VERS>
      <VERS vnumber="41">Alterum vero agnum offeres ad vesperam iuxta ritum matutinae oblationis et libationis in odorem suavitatis, incensum Domino,</VERS>
      <VERS vnumber="42">holocaustum perpetuum in generationes vestras, ad ostium tabernaculi conventus coram Domino, ubi conveniam vos, ut loquar ad te.</VERS>
      <VERS vnumber="43">Ibi conveniam filios Israel, et sanctificabitur locus in gloria mea.</VERS>
      <VERS vnumber="44">Sanctificabo et tabernaculum conventus cum altari et Aaron cum filiis eius, ut sacerdotio fungantur mihi.</VERS>
      <VERS vnumber="45">Et habitabo in medio filiorum Israel eroque eis Deus;</VERS>
      <VERS vnumber="46">et scient quia ego Dominus Deus eorum, qui eduxi eos de terra Aegypti, ut manerem inter illos: ego Dominus Deus ipsorum.</VERS>
    </CHAPTER>
    <CHAPTER cnumber="30">
      <VERS vnumber="1">Facies quoque altare ad adolendum thymiama de lignis acaciae</VERS>
      <VERS vnumber="2">habens cubitum longitudinis et alterum latitudinis, id est quadrangulum, et duos cubitos in altitudine; cornua ex ipso procedent.</VERS>
      <VERS vnumber="3">Vestiesque illud auro purissimo, tam craticulam eius quam parietes per circuitum et cornua. Faciesque ei coronam aureolam per gyrum</VERS>
      <VERS vnumber="4">et duos anulos aureos sub corona in duobus lateribus, ut mittantur in eos vectes, et altare portetur.</VERS>
      <VERS vnumber="5">Ipsos quoque vectes facies de lignis acaciae et inaurabis.</VERS>
      <VERS vnumber="6">Ponesque altare contra velum, quod ante arcam pendet testimonii, coram propitiatorio, quo tegitur testimonium, ubi conveniam ad te.</VERS>
      <VERS vnumber="7">Et adolebit incensum super eo Aaron suave fragrans mane. Quando componet lucernas, incendet illud;</VERS>
      <VERS vnumber="8">et quando collocabit eas ad vesperum, uret thymiama sempiternum coram Domino in generationes vestras.</VERS>
      <VERS vnumber="9">Non offeretis super eo thymiama compositionis alterius nec holocaustum nec oblationem, nec libabitis libamina.</VERS>
      <VERS vnumber="10">Et expiabit Aaron super cornua eius semel per annum in sanguine sacrificii pro peccato; et placabit super eo in generationibus vestris: sanctum sanctorum erit Domino ".</VERS>
      <VERS vnumber="11">Locutusque est Dominus ad Moysen dicens:</VERS>
      <VERS vnumber="12">" Quando tuleris summam filiorum Israel iuxta numerum, dabunt singuli pretium expiationis pro animabus suis Domino; et non erit plaga in eis, cum fuerint recensiti.</VERS>
      <VERS vnumber="13">Hoc autem dabit omnis, qui transit ad censum, dimidium sicli iuxta mensuram sanctuarii ­ siclus viginti obolos habet ­; media pars sicli offeretur Domino.</VERS>
      <VERS vnumber="14">Qui habetur in numero a viginti annis et supra, dabit pretium;</VERS>
      <VERS vnumber="15">dives non addet ad medium sicli, et pauper nihil minuet, quando dabitis oblationem Domino in expiationem animarum vestrarum.</VERS>
      <VERS vnumber="16">Susceptamque expiationis pecuniam, quae collata est a filiis Israel, trades in usus tabernaculi conventus, ut sit monumentum eorum coram Domino et propitietur animabus illorum ".</VERS>
      <VERS vnumber="17">Locutusque est Dominus ad Moysen dicens:</VERS>
      <VERS vnumber="18">" Facies et labrum aeneum cum basi aenea ad lavandum; ponesque illud inter tabernaculum conventus et altare. Et, missa aqua,</VERS>
      <VERS vnumber="19">lavabunt in eo Aaron et filii eius manus suas ac pedes.</VERS>
      <VERS vnumber="20">Quando ingressuri sunt tabernaculum conventus, lavabunt se aqua, ne moriantur; vel quando accessuri sunt ad altare, ut ministrent, ut adoleant victimam Domino.</VERS>
      <VERS vnumber="21">Et lavabunt manus et pedes, ne moriantur: legitimum sempiternum erit, ipsi et semini eius per successiones ".</VERS>
      <VERS vnumber="22">Locutusque est Dominus ad Moysen</VERS>
      <VERS vnumber="23">dicens: " Sume tibi aromata prima myrrhae electae quingentos siclos et cinnamomi boni odoris medium, id est ducentos quinquaginta siclos, calami suave olentis similiter ducentos quinquaginta,</VERS>
      <VERS vnumber="24">casiae autem quingentos siclos, in pondere sanctuarii, olei de olivetis mensuram hin.</VERS>
      <VERS vnumber="25">Faciesque unctionis oleum sanctum, unguentum compositum opere unguentarii; unctionis oleum sanctum erit.</VERS>
      <VERS vnumber="26">Et unges ex eo tabernaculum conventus et arcam testamenti</VERS>
      <VERS vnumber="27">mensamque cum vasis suis, candelabrum et utensilia eius, altaria thymiamatis</VERS>
      <VERS vnumber="28">et holocausti et universam supellectilem, quae ad cultum eorum pertinet, et labrum cum basi sua.</VERS>
      <VERS vnumber="29">Sanctificabisque omnia, et erunt sancta sanctorum: qui tetigerit ea, sanctificabitur.</VERS>
      <VERS vnumber="30">Aaron et filios eius unges sanctificabisque eos, ut sacerdotio fungantur mihi.</VERS>
      <VERS vnumber="31">Filiis quoque Israel dices: Hoc oleum unctionis sanctum erit mihi in generationes vestras.</VERS>
      <VERS vnumber="32">Caro hominis non ungetur ex eo, et iuxta compositionem eius non facietis aliud, quia sanctum est et sanctum erit vobis.</VERS>
      <VERS vnumber="33">Homo quicumque tale composuerit et dederit ex eo super alienum, exterminabitur de populo suo ".</VERS>
      <VERS vnumber="34">Dixitque Dominus ad Moysen: " Sume tibi aromata, stacten et onycha, galbanum boni odoris et tus lucidissimum; aequalis ponderis erunt omnia.</VERS>
      <VERS vnumber="35">Faciesque thymiama compositum opere unguentarii, sale conditum et purum et sanctum.</VERS>
      <VERS vnumber="36">Cumque in tenuissimum pulverem ex parte contuderis, pones ex eo coram testimonio in tabernaculo conventus, in quo conveniam ad te: sanctum sanctorum erit vobis thymiama.</VERS>
      <VERS vnumber="37">Talem compositionem non facietis in usus vestros, quia tibi sanctum erit pro Domino;</VERS>
      <VERS vnumber="38">homo quicumque fecerit simile, ut odore illius perfruatur, peribit de populis suis ".</VERS>
    </CHAPTER>
    <CHAPTER cnumber="31">
      <VERS vnumber="1">Locutusque est Dominus ad Moysen dicens:</VERS>
      <VERS vnumber="2">" Ecce voca vi ex nomine Beseleel filium Uri filii Hur de tribu Iudae</VERS>
      <VERS vnumber="3">et implevi eum spiritu Dei, sapientia et intellegentia et scientia in omni opere</VERS>
      <VERS vnumber="4">ad excogitandum, quidquid fabrefieri potest ex auro et argento et aere,</VERS>
      <VERS vnumber="5">ad scindendum et includendum gemmas et ad sculpendum ligna, ad faciendum omne opus;</VERS>
      <VERS vnumber="6">dedique ei socium Ooliab filium Achisamech de tribu Dan et in corde omnis eruditi posui sapientiam, ut faciant cuncta, quae praecepi tibi:</VERS>
      <VERS vnumber="7">tabernaculum conventus et arcam testimonii et propitiatorium, quod super eam est, et cuncta vasa tabernaculi</VERS>
      <VERS vnumber="8">mensamque et vasa eius, candelabrum purissimum cum vasis suis et altaria thymiamatis</VERS>
      <VERS vnumber="9">et holocausti et omnia vasa eorum, labrum cum basi sua</VERS>
      <VERS vnumber="10">et vestes textas et vestes sanctas Aaron sacerdoti et vestes filiorum eius, ut fungantur officio suo in sacris,</VERS>
      <VERS vnumber="11">oleum unctionis et thymiama aromatum in sanctuario: omnia, quae praecepi tibi, facient ".</VERS>
      <VERS vnumber="12">Et locutus est Dominus ad Moysen dicens:</VERS>
      <VERS vnumber="13">" Loquere filiis Israel et dices ad eos: Videte ut sabbatum meum custodiatis, quia signum est inter me et vos in generationibus vestris, ut sciatis quia ego Dominus, qui sanctifico vos.</VERS>
      <VERS vnumber="14">Custodite sabbatum, sanctum est enim vobis. Qui polluerit illud, morte morietur; qui fecerit in eo opus, peribit anima illius de medio populi sui.</VERS>
      <VERS vnumber="15">Sex diebus facietis opus; in die septimo sabbatum est, requies sancta Domino: omnis, qui fecerit opus in hac die, morietur.</VERS>
      <VERS vnumber="16">Custodiant filii Israel sabbatum et celebrent illud in generationibus suis: pactum est sempiternum</VERS>
      <VERS vnumber="17">inter me et filios Israel signumque perpetuum; sex enim diebus fecit Dominus caelum et terram et in septimo ab opere cessavit et respiravit ".</VERS>
      <VERS vnumber="18">Deditque Dominus Moysi, completis huiuscemodi sermonibus in monte Sinai, duas tabulas testimonii lapideas scriptas digito Dei.</VERS>
    </CHAPTER>
    <CHAPTER cnumber="32">
      <VERS vnumber="1">Videns autem populus quod moram faceret descendendi de monte Moyses, congregatus ad Aaron dixit: " Surge, fac nobis deos, qui nos praecedant; Moysi enim, huic viro, qui nos eduxit de terra Aegypti, ignoramus quid acciderit ".</VERS>
      <VERS vnumber="2">Dixitque ad eos Aaron: " Tollite inaures aureas de uxorum filiorumque et filiarum vestrarum auribus et afferte ad me ".</VERS>
      <VERS vnumber="3">Fecitque omnis populus, quae iusserat, deferens inaures ad Aaron.</VERS>
      <VERS vnumber="4">Quas cum ille accepisset, formavit stilo imaginem et fecit ex eis vitulum conflatilem. Dixeruntque: " Hi sunt dii tui, Israel, qui te eduxerunt de terra Aegypti! ".</VERS>
      <VERS vnumber="5">Quod cum vidisset Aaron, aedificavit altare coram eo et praeconis voce clamavit dicens: " Cras sollemnitas Domini est ".</VERS>
      <VERS vnumber="6">Surgen tesque mane altero die obtulerunt holocausta et hostias pacificas; et sedit populus manducare et bibere et surrexerunt ludere.</VERS>
      <VERS vnumber="7">Locutus est autem Dominus ad Moysen: " Vade, descende; peccavit populus tuus, quem eduxisti de terra Aegypti.</VERS>
      <VERS vnumber="8">Recesserunt cito de via, quam praecepi eis, feceruntque sibi vitulum conflatilem et adoraverunt atque immolantes ei hostias dixerunt: "Isti sunt dii tui, Israel, qui te eduxerunt de terra Aegypti!" ".</VERS>
      <VERS vnumber="9">Rursumque ait Dominus ad Moysen: " Cerno quod populus iste durae cervicis sit;</VERS>
      <VERS vnumber="10">dimitte me, ut irascatur furor meus contra eos et deleam eos faciamque te in gentem magnam ".</VERS>
      <VERS vnumber="11">Moyses autem orabat Dominum Deum suum dicens: " Cur, Domine, irascitur furor tuus contra populum tuum, quem eduxisti de terra Aegypti in fortitudine magna et in manu robusta?</VERS>
      <VERS vnumber="12">Ne, quaeso, dicant Aegyptii: "Callide eduxit eos, ut interficeret in montibus et deleret e terra". Quiescat ira tua, et esto placabilis super nequitia populi tui.</VERS>
      <VERS vnumber="13">Recordare Abraham, Isaac et Israel servorum tuorum, quibus iurasti per temetipsum dicens: "Multiplicabo semen vestrum sicut stellas caeli; et universam terram hanc, de qua locutus sum, dabo semini vestro, et possidebitis eam semper" ".</VERS>
      <VERS vnumber="14">Placatusque est Dominus, ne faceret malum, quod locutus fuerat adversus populum suum.</VERS>
      <VERS vnumber="15">Et reversus est Moyses de monte portans duas tabulas testimonii in manu sua scriptas ex utraque parte</VERS>
      <VERS vnumber="16">et factas opere Dei; scriptura quoque Dei erat sculpta in tabulis.</VERS>
      <VERS vnumber="17">Audiens autem Iosue tumultum populi vociferantis dixit ad Moysen: " Ululatus pugnae auditur in castris ".</VERS>
      <VERS vnumber="18">Qui respondit:" Non est clamor vincentiumneque clamor fugientium,sed clamorem cantantiumego audio ".</VERS>
      <VERS vnumber="19">Cumque appropinquasset ad castra, vidit vitulum et choros; iratusque valde proiecit de manu tabulas et confregit eas ad radices montis.</VERS>
      <VERS vnumber="20">Arripiensque vitulum, quem fecerant, combussit et contrivit usque ad pulverem, quem sparsit in aquam et dedit ex eo potum filiis Israel.</VERS>
      <VERS vnumber="21">Dixitque ad Aaron: " Quid tibi fecit hic populus, ut induceres super eum peccatum maximum? ".</VERS>
      <VERS vnumber="22">Cui ille respondit: " Ne indignetur dominus meus; tu enim nosti populum istum, quod pronus sit ad malum.</VERS>
      <VERS vnumber="23">Dixerunt mihi: "Fac nobis deos, qui nos praecedant; huic enim Moysi, qui nos eduxit de terra Aegypti, nescimus quid acciderit".</VERS>
      <VERS vnumber="24">Quibus ego dixi: Quis vestrum habet aurum? Abstulerunt et dederunt mihi, et proieci illud in ignem; egressusque est hic vitulus ".</VERS>
      <VERS vnumber="25">Vidit ergo Moyses populum quod esset effrenatus; relaxaverat enim ei Aaron frenum in ludibrium hostium eorum.</VERS>
      <VERS vnumber="26">Et stans in porta castrorum ait: " Si quis est Domini, iungatur mihi! ". Congregatique sunt ad eum omnes filii Levi.</VERS>
      <VERS vnumber="27">Quibus ait: " Haec dicit Dominus, Deus Israel: Ponat unusquisque gladium super femur suum. Ite et redite de porta usque ad portam per medium castrorum, et occidat unusquisque fratrem et amicum et proximum suum ".</VERS>
      <VERS vnumber="28">Fecerunt filii Levi iuxta sermonem Moysi; cecideruntque de populo in die illa quasi tria milia hominum.</VERS>
      <VERS vnumber="29">Et ait Moyses: " Implestis manus vestras hodie Domino unusquisque in filio et in fratre suo, ut detur vobis benedictio ".</VERS>
      <VERS vnumber="30">Facto autem altero die, locutus est Moyses ad populum: " Peccastis peccatum maximum; ascendam ad Dominum, si quo modo quivero eum deprecari pro scelere vestro ".</VERS>
      <VERS vnumber="31">Reversusque ad Dominum ait: " Obsecro, peccavit populus iste peccatum maximum, feceruntque sibi deos aureos; aut dimitte eis hanc noxam</VERS>
      <VERS vnumber="32">aut, si non facis, dele me de libro tuo, quem scripsisti ".</VERS>
      <VERS vnumber="33">Cui respondit Dominus: " Qui peccaverit mihi, delebo eum de libro meo.</VERS>
      <VERS vnumber="34">Tu autem vade et duc populum istum, quo locutus sum tibi: angelus meus praecedet te; ego autem in die ultionis visitabo et hoc peccatum eorum ".</VERS>
      <VERS vnumber="35">Percussit ergo Dominus populum pro reatu vituli, quem fecerat Aaron.</VERS>
    </CHAPTER>
    <CHAPTER cnumber="33">
      <VERS vnumber="1">Locutusque est Dominus ad Moysen: " Vade, ascende de loco isto, tu et populus tuus, quem eduxisti de terra Aegypti, in terram, quam iuravi Abraham, Isaac et Iacob dicens: Semini tuo dabo eam.</VERS>
      <VERS vnumber="2">Et mittam praecursorem tui angelum et eiciam Chananaeum et Amorraeum et Hetthaeum et Pherezaeum et Hevaeum et Iebusaeum,</VERS>
      <VERS vnumber="3">et intres in terram fluentem lacte et melle. Non enim ascendam tecum, quia populus durae cervicis es, ne forte disperdam te in via ".</VERS>
      <VERS vnumber="4">Audiens populus sermonem hunc pessimum luxit, et nullus ex more indutus est cultu suo.</VERS>
      <VERS vnumber="5">Dixitque Dominus ad Moysen: " Loquere filiis Israel: Populus durae cervicis es; uno momento, si ascendam in medio tui, delebo te. Nunc autem depone ornatum tuum, ut sciam quid faciam tibi ".</VERS>
      <VERS vnumber="6">Deposuerunt ergo filii Israel ornatum suum a monte Horeb.</VERS>
      <VERS vnumber="7">Moyses autem tollens tabernaculum tetendit ei extra castra procul; vocavitque nomen eius Tabernaculum conventus. Et omnis, qui quaerebat Dominum, egrediebatur ad tabernaculum conventus extra castra.</VERS>
      <VERS vnumber="8">Cumque egrederetur Moyses ad tabernaculum, surgebat universa plebs, et stabat unusquisque in ostio papilionis sui; aspiciebantque tergum Moysi, donec ingrederetur tabernaculum.</VERS>
      <VERS vnumber="9">Ingresso autem illo tabernaculum, descendebat columna nubis et stabat ad ostium; loquebaturque cum Moyse,</VERS>
      <VERS vnumber="10">cernentibus universis quod columna nubis staret ad ostium tabernaculi. Stabantque ipsi et adorabant per fores tabernaculorum suorum.</VERS>
      <VERS vnumber="11">Loquebatur autem Dominus ad Moysen facie ad faciem, sicut solet loqui homo ad amicum suum. Cumque ille reverteretur in castra, minister eius Iosue filius Nun puer non recedebat de medio tabernaculi.</VERS>
      <VERS vnumber="12">Dixit autem Moyses ad Dominum: " Praecipis, ut educam populum istum, et non indicas mihi, quem missurus es mecum; cum dixeris: "Novi te ex nomine, et invenisti gratiam coram me".</VERS>
      <VERS vnumber="13">Si ergo inveni gratiam in conspectu tuo, ostende mihi viam tuam, ut sciam te et inveniam gratiam ante oculos tuos; respice quia populus tuus est natio haec ".</VERS>
      <VERS vnumber="14">Dixitque Dominus: " Facies mea ibit, et requiem dabo tibi ".</VERS>
      <VERS vnumber="15">Et ait Moyses: " Si non tu ipse eas, ne educas nos de loco isto;</VERS>
      <VERS vnumber="16">in quo enim scietur me et populum tuum invenisse gratiam in conspectu tuo, nisi ambulaveris nobiscum, ut glorificemur ego et populus tuus prae omnibus populis, qui habitant super terram? ".</VERS>
      <VERS vnumber="17">Dixitque Dominus ad Moysen: " Et verbum istud, quod locutus es, faciam; invenisti enim gratiam coram me, et teipsum novi ex nomine ".</VERS>
      <VERS vnumber="18">Qui ait: " Ostende mihi gloriam tuam ".</VERS>
      <VERS vnumber="19">Respondit: " Ego ostendam omne bonum tibi et vocabo in nomine Domini coram te; et miserebor, cui voluero, et clemens ero, in quem mihi placuerit ".</VERS>
      <VERS vnumber="20">Rursumque ait: " Non poteris videre faciem meam; non enim videbit me homo et vivet ".</VERS>
      <VERS vnumber="21">Et iterum: " Ecce, inquit, est locus apud me, stabis super petram;</VERS>
      <VERS vnumber="22">cumque transibit gloria mea, ponam te in foramine petrae et protegam dextera mea, donec transeam;</VERS>
      <VERS vnumber="23">tollamque manum meam, et videbis posteriora mea; faciem autem meam videre non poteris ".</VERS>
    </CHAPTER>
    <CHAPTER cnumber="34">
      <VERS vnumber="1">Dixitque Dominus ad Moy sen: " Praecide tibi duas ta bulas lapideas instar priorum, et scribam super eas verba, quae habuerunt tabulae, quas fregisti.</VERS>
      <VERS vnumber="2">Esto paratus mane, ut ascendas statim in montem Sinai; stabisque mihi super verticem montis.</VERS>
      <VERS vnumber="3">Nullus ascendat tecum, nec videatur quispiam per totum montem; oves quoque et boves non pascantur e contra ".</VERS>
      <VERS vnumber="4">Excidit ergo duas tabulas lapideas, quales antea fuerant; et de nocte consurgens ascendit in montem Sinai, sicut praeceperat ei Dominus, portans secum tabulas.</VERS>
      <VERS vnumber="5">Cumque descendisset Dominus per nubem, stetit cum eo vocans in nomine Domini.</VERS>
      <VERS vnumber="6">Et transiens coram eo clamavit: " Dominus, Dominus Deus, misericors et clemens, patiens et multae miserationis ac verax,</VERS>
      <VERS vnumber="7">qui custodit misericordiam in milia, qui aufert iniquitatem et scelera atque peccata, nihil autem impunitum sinit, qui reddit iniquitatem patrum in filiis ac nepotibus in tertiam et quartam progeniem ".</VERS>
      <VERS vnumber="8">Festinusque Moyses curvatus est pronus in terram et adorans</VERS>
      <VERS vnumber="9">ait: " Si inveni gratiam in conspectu tuo, Domine, obsecro, ut gradiaris nobiscum; populus quidem durae cervicis est, sed tu auferes iniquitates nostras atque peccata nosque possidebis ".</VERS>
      <VERS vnumber="10">Respondit Dominus: " Ego inibo pactum coram universo populo tuo; mirabilia faciam, quae numquam visa sunt super totam terram nec in ullis gentibus, ut cernat cunctus populus, in cuius es medio, opus Domini terribile, quod facturus sum tecum.</VERS>
      <VERS vnumber="11">Observa cuncta, quae hodie mando tibi: ego ipse eiciam ante faciem tuam Amorraeum et Chananaeum et Hetthaeum, Pherezaeum quoque et Hevaeum et Iebusaeum.</VERS>
      <VERS vnumber="12">Cave, ne umquam cum habitatoribus terrae, quam intraveris, iungas amicitias, quae tibi sint in ruinam;</VERS>
      <VERS vnumber="13">sed aras eorum destrue, confringe lapides palosque succide.</VERS>
      <VERS vnumber="14">Noli adorare deum alienum: Dominus Zelotes nomen eius, Deus est aemulator.</VERS>
      <VERS vnumber="15">Ne ineas pactum cum hominibus illarum regionum, ne, cum fornicati fuerint cum diis suis et sacrificaverint eis, vocet te quispiam, et comedas de immolatis.</VERS>
      <VERS vnumber="16">Nec uxorem de filiabus eorum accipies filiis tuis, ne, postquam ipsae fuerint fornicatae cum diis suis, fornicari faciant et filios tuos in deos suos.</VERS>
      <VERS vnumber="17">Deos conflatiles non facies tibi.</VERS>
      <VERS vnumber="18">Sollemnitatem Azymorum custodies: septem diebus vesceris azymis, sicut praecepi tibi, in tempore constituto mensis Abib; mense enim verni temporis egressus es de Aegypto.</VERS>
      <VERS vnumber="19">Omne, quod aperit vulvam generis masculini, meum erit; de cuncto grege tuo tam de bobus quam de ovibus meum erit.</VERS>
      <VERS vnumber="20">Primogenitum asini redimes ove, sin autem nec pretium pro eo dederis, franges cervicem eius. Primogenitum filiorum tuorum redimes; nec apparebis in conspectu meo vacuus.</VERS>
      <VERS vnumber="21">Sex diebus operaberis, die septimo cessabis etiam arare et metere.</VERS>
      <VERS vnumber="22">Sollemnitatem Hebdomadarum facies tibi in primitiis frugum messis tuae triticeae et sollemnitatem Collectae, quando, redeunte anni tempore, cuncta conduntur.</VERS>
      <VERS vnumber="23">Tribus temporibus anni apparebit omne masculinum tuum in conspectu omnipotentis Domini, Dei Israel.</VERS>
      <VERS vnumber="24">Cum enim tulero gentes a facie tua et dilatavero terminos tuos, nullus insidiabitur terrae tuae, ascendente te et apparente in conspectu Domini Dei tui ter in anno.</VERS>
      <VERS vnumber="25">Non immolabis super fermento sanguinem hostiae meae; neque residebit mane de victima sollemnitatis Paschae.</VERS>
      <VERS vnumber="26">Primitias frugum terrae tuae afferes in domum Domini Dei tui.Non coques haedum in lacte matris suae ".</VERS>
      <VERS vnumber="27">Dixitque Dominus ad Moysen: " Scribe tibi verba haec, quibus et tecum et cum Israel pepigi foedus ".</VERS>
      <VERS vnumber="28">Fuit ergo ibi cum Domino quadraginta dies et quadraginta noctes; panem non comedit et aquam non bibit et scripsit in tabulis verba foederis, decem verba.</VERS>
      <VERS vnumber="29">Cumque descenderet Moyses de monte Sinai, tenebat duas tabulas testimonii et ignorabat quod resplenderet cutis faciei suae ex consortio sermonis Domini.</VERS>
      <VERS vnumber="30">Videntes autem Aaron et filii Israel resplendere cutem faciei Moysi, timuerunt prope accedere;</VERS>
      <VERS vnumber="31">vocatique ab eo reversi sunt tam Aaron quam principes synagogae. Et postquam locutus est ad eos,</VERS>
      <VERS vnumber="32">venerunt ad eum etiam omnes filii Israel; quibus praecepit cuncta, quae audierat a Domino in monte Sinai.</VERS>
      <VERS vnumber="33">Impletisque sermonibus, posuit velamen super faciem suam,</VERS>
      <VERS vnumber="34">quod ingressus ad Dominum et loquens cum eo auferebat, donec exiret; et tunc loquebatur ad filios Israel omnia, quae sibi fuerant imperata.</VERS>
      <VERS vnumber="35">Qui videbant cutem faciei Moysi resplendere, sed operiebat ille rursus faciem suam, donec ingressus loqueretur cum eo.</VERS>
    </CHAPTER>
    <CHAPTER cnumber="35">
      <VERS vnumber="1">Igitur, congregato omni coetu filiorum Israel, dixit ad eos: " Haec sunt, quae iussit Dominus fieri:</VERS>
      <VERS vnumber="2">sex diebus facietis opus, septimus dies erit vobis sanctus, sabbatum et requies Domino; qui fecerit opus in eo, occidetur.</VERS>
      <VERS vnumber="3">Non succendetis ignem in omnibus habitaculis vestris per diem sabbati ".</VERS>
      <VERS vnumber="4">Et ait Moyses ad omnem coetum filiorum Israel: " Iste est sermo, quem praecepit Dominus dicens:</VERS>
      <VERS vnumber="5">"Separate apud vos donaria Domino". Omnis voluntarius et proni animi offerat ea Domino: aurum et argentum et aes,</VERS>
      <VERS vnumber="6">hyacinthum et purpuram coccumque et byssum, pilos caprarum</VERS>
      <VERS vnumber="7">et pelles arietum rubricatas et pelles delphini, ligna acaciae</VERS>
      <VERS vnumber="8">et oleum ad luminaria concinnanda et aromata, ut conficiatur unguentum et thymiama suavissimum,</VERS>
      <VERS vnumber="9">lapides onychinos et gemmas ad ornatum ephod et pectoralis.</VERS>
      <VERS vnumber="10">Quisquis vestrum sapiens est, veniat et faciat, quod Dominus imperavit,</VERS>
      <VERS vnumber="11">habitaculum scilicet et tentorium eius atque operimentum, fibulas et tabulata cum vectibus, columnas et bases;</VERS>
      <VERS vnumber="12">arcam et vectes, propitiatorium et velum, quod ante illud oppanditur;</VERS>
      <VERS vnumber="13">mensam cum vectibus et vasis et propositionis panibus;</VERS>
      <VERS vnumber="14">candelabrum ad luminaria sustentanda, vasa illius et lucernas et oleum ad nutrimenta luminarium;</VERS>
      <VERS vnumber="15">altare thymiamatis et vectes et oleum unctionis et thymiama ex aromatibus; velum ad ostium habitaculi;</VERS>
      <VERS vnumber="16">altare holocausti et craticulam eius aeneam cum vectibus et vasis suis, labrum et basim eius;</VERS>
      <VERS vnumber="17">cortinas atrii cum columnis et basibus, velum in foribus atrii;</VERS>
      <VERS vnumber="18">paxillos habitaculi et atrii cum funiculis suis;</VERS>
      <VERS vnumber="19">vestimenta texta, quorum usus est in ministerio sanctuarii, vestes sanctas Aaron pontificis ac vestes filiorum eius, ut sacerdotio fungantur mihi ".</VERS>
      <VERS vnumber="20">Egressus est omnis coetus filiorum Israel de conspectu Moysi,</VERS>
      <VERS vnumber="21">et venit, quisquis erat mentis promptissimae, et attulit sponte sua donaria Domino ad faciendum opus tabernaculi conventus et quidquid ad cultum et ad vestes sanctas necessarium erat.</VERS>
      <VERS vnumber="22">Viri cum mulieribus, omnes voluntarii praebuerunt fibulas et inaures, anulos et dextralia; omne vas aureum in donaria Domini separatum est.</VERS>
      <VERS vnumber="23">Si quis habebat hyacinthum et purpuram coccumque, byssum et pilos caprarum, pelles arietum rubricatas et pelles delphini,</VERS>
      <VERS vnumber="24">argenti aerisque metalla, obtulerunt Domino lignaque acaciae in varios usus.</VERS>
      <VERS vnumber="25">Sed et mulieres eruditae dederunt, quae neverant, hyacinthum, purpuram et coccum ac byssum</VERS>
      <VERS vnumber="26">et pilos caprarum, sponte propria cuncta tribuentes.</VERS>
      <VERS vnumber="27">Principes vero obtulerunt lapides onychinos et gemmas ad ephod et pectorale</VERS>
      <VERS vnumber="28">aromataque et oleum ad luminaria concinnanda et ad praeparandum unguentum ac thymiama odoris suavissimi componendum.</VERS>
      <VERS vnumber="29">Omnes viri et mulieres mente prompta obtulerunt donaria, ut fierent opera, quae iusserat Dominus per manum Moysi. Cuncti filii Israel voluntaria Domino dedicaverunt.</VERS>
      <VERS vnumber="30">Dixitque Moyses ad filios Israel: " Ecce vocavit Dominus ex nomine Beseleel filium Uri filii Hur de tribu Iudae;</VERS>
      <VERS vnumber="31">implevitque eum spiritu Dei, sapientia et intellegentia et scientia ad omne opus,</VERS>
      <VERS vnumber="32">ad excogitandum et faciendum opus in auro et argento et aere,</VERS>
      <VERS vnumber="33">ad scindendum et includendum gemmas et ad sculpendum ligna, quidquid fabre adinveniri potest.</VERS>
      <VERS vnumber="34">Dedit quoque in corde eius, ut alios doceret, ipsi et Ooliab filio Achisamech de tribu Dan.</VERS>
      <VERS vnumber="35">Ambos implevit sapientia, ut faciant opera fabri polymitarii ac plumarii de hyacintho ac purpura coccoque et bysso et textoris, facientes omne opus ac nova quaeque reperientes ".</VERS>
    </CHAPTER>
    <CHAPTER cnumber="36">
      <VERS vnumber="1">Fecit ergo Beseleel et Ooliab et omnis vir sapiens, quibus dedit Dominus sapientiam et intellectum, ut scirent fabre operari, quae in usus sanctuarii necessaria sunt et quae praecepit Dominus.</VERS>
      <VERS vnumber="2">Cumque vocasset Moyses Beseleel et Ooliab et omnem eruditum virum, cui dederat Dominus sapientiam, omnes, qui sponte sua obtulerant se ad faciendum opus,</VERS>
      <VERS vnumber="3">acceperunt ab ipso universa donaria, quae attulerant filii Israel ad faciendum opus in cultum sanctuarii. Ipsi autem cotidie mane donaria ei offerebant.</VERS>
      <VERS vnumber="4">Unde omnes sapientes artifices venerunt singuli de opere suo pro sanctuario</VERS>
      <VERS vnumber="5">et dixerunt Moysi: " Plus offert populus quam necessarium est operi, quod Dominus iussit facere ".</VERS>
      <VERS vnumber="6">Iussit ergo Moyses praeconis voce per castra clamari: " Nec vir nec mulier quidquam offerat ultra pro omni opere sanctuario ". Sicque cessatum est a muneribus offerendis,</VERS>
      <VERS vnumber="7">eo quod oblata sufficerent et superabundarent.</VERS>
      <VERS vnumber="8">Feceruntque omnes corde sapientes inter artifices habitaculi cortinas decem de bysso retorta et hyacintho et purpura coccoque, cum cherubim intextis arte polymita;</VERS>
      <VERS vnumber="9">quarum una habebat in longitudine viginti octo cubitos et in latitudine quattuor: una mensura erat omnium cortinarum.</VERS>
      <VERS vnumber="10">Coniunxitque cortinas quinque alteram alteri et alias quinque sibi invicem copulavit.</VERS>
      <VERS vnumber="11">Fecit et ansas hyacinthinas in ora cortinae unius in extremitate iuncturae et in ora cortinae extremae in iunctura altera similiter.</VERS>
      <VERS vnumber="12">Quinquagenas ansas fecit pro utraque cortina, ut contra se invicem venirent ansae et mutuo iungerentur.</VERS>
      <VERS vnumber="13">Unde et quinquaginta fudit fibulas aureas, quae morderent cortinarum ansas, et fieret unum habitaculum.</VERS>
      <VERS vnumber="14">Fecit et saga undecim de pilis caprarum pro tentorio super habitaculum;</VERS>
      <VERS vnumber="15">unum sagum in longitudine habebat cubitos triginta et in latitudine cubitos quattuor: unius mensurae erant omnia saga.</VERS>
      <VERS vnumber="16">Quorum quinque iunxit seorsum et sex alia separatim.</VERS>
      <VERS vnumber="17">Fecitque ansas quinquaginta in ora sagi ultimi iuncturae unius et quinquaginta in ora sagi iuncturae alterius, ut sibi invicem iungerentur;</VERS>
      <VERS vnumber="18">et fecit fibulas aeneas quinquaginta, quibus necteretur tentorium, ut esset unum.</VERS>
      <VERS vnumber="19">Fecit et opertorium tentorio de pellibus arietum rubricatis aliudque desuper velamentum de pellibus delphini.</VERS>
      <VERS vnumber="20">Fecit et tabulas habitaculi de lignis acaciae stantes.</VERS>
      <VERS vnumber="21">Decem cubitorum erat longitudo tabulae unius, et unum ac semis cubitum latitudo retinebat.</VERS>
      <VERS vnumber="22">Bini pedes erant per singulas tabulas, ut altera alteri iungeretur: sic fecit in omnibus tabulis habitaculi.</VERS>
      <VERS vnumber="23">E quibus viginti ad plagam meridianam erant contra austrum</VERS>
      <VERS vnumber="24">cum quadraginta basibus argenteis. Duae bases sub singulis tabulis ponebantur pro duabus pedibus.</VERS>
      <VERS vnumber="25">Ad plagam quoque habitaculi, quae respicit ad aquilonem, fecit viginti tabulas</VERS>
      <VERS vnumber="26">cum quadraginta basibus argenteis: duas bases per singulas tabulas.</VERS>
      <VERS vnumber="27">Contra occidentem vero, id est ad eam partem habitaculi quae mare respicit, fecit sex tabulas</VERS>
      <VERS vnumber="28">et duas alias per singulos angulos habitaculi retro;</VERS>
      <VERS vnumber="29">quae gemellae erant a deorsum usque sursum in unam compaginem. Ita fecit duas tabulas in duobus angulis,</VERS>
      <VERS vnumber="30">ut octo essent simul tabulae et haberent bases argenteas sedecim: binas scilicet bases sub singulis tabulis.</VERS>
      <VERS vnumber="31">Fecit et vectes de lignis acaciae quinque ad continendas tabulas unius lateris habitaculi</VERS>
      <VERS vnumber="32">et quinque alios ad alterius lateris coaptandas tabulas; et extra hos quinque alios vectes ad occidentalem plagam habitaculi contra mare.</VERS>
      <VERS vnumber="33">Fecit autem vectem medium, qui per medias tabulas ab una extremitate usque ad alteram perveniret.</VERS>
      <VERS vnumber="34">Ipsa autem tabulata deauravit. Et anulos eorum fecit aureos, per quos vectes induci possent; quos et ipsos laminis aureis operuit.</VERS>
      <VERS vnumber="35">Fecit et velum de hyacintho et purpura coccoque ac bysso retorta, opere polymitario, cum cherubim intextis;</VERS>
      <VERS vnumber="36">et quattuor columnas de lignis acaciae, quas cum uncis suis deauravit, fusis basibus earum argenteis.</VERS>
      <VERS vnumber="37">Fecit et velum in introitu tabernaculi ex hyacintho, purpura, cocco byssoque retorta opere plumarii;</VERS>
      <VERS vnumber="38">et columnas quinque cum uncis suis. Et operuit auro capita et anulos earum basesque earum fudit aeneas.</VERS>
    </CHAPTER>
    <CHAPTER cnumber="37">
      <VERS vnumber="1">Fecit autem Beseleel et ar cam de lignis acaciae haben tem duos semis cubitos in longitudine et cubitum ac semissem in latitudine, altitudo quoque unius cubiti fuit et dimidii; vestivitque eam auro purissimo intus ac foris.</VERS>
      <VERS vnumber="2">Et fecit illi coronam auream per gyrum,</VERS>
      <VERS vnumber="3">conflans quattuor anulos aureos in quattuor pedibus eius; duos anulos in latere uno et duos in altero.</VERS>
      <VERS vnumber="4">Vectes quoque fecit de lignis acaciae, quos vestivit auro</VERS>
      <VERS vnumber="5">et quos misit in anulos, qui erant in lateribus arcae, ad portandum eam.</VERS>
      <VERS vnumber="6">Fecit et propitiatorium de auro mundissimo: duorum cubitorum et dimidii in longitudine et cubiti ac semis in latitudine.</VERS>
      <VERS vnumber="7">Duos etiam cherubim ex auro ductili fecit ex utraque parte propitiatorii:</VERS>
      <VERS vnumber="8">cherub unum ex summitate unius partis et cherub alterum ex summitate partis alterius; duos cherubim ex singulis summitatibus propitiatorii</VERS>
      <VERS vnumber="9">extendentes alas sursum et tegentes alis suis propitiatorium seque mutuo et illud respicientes.</VERS>
      <VERS vnumber="10">Fecit et mensam de lignis acaciae in longitudine duorum cubitorum et in latitudine unius cubiti, quae habebat in altitudine cubitum ac semissem;</VERS>
      <VERS vnumber="11">circumdeditque eam auro mundissimo et fecit illi coronam auream per gyrum.</VERS>
      <VERS vnumber="12">Fecit ei quoque limbum aureum quattuor digitorum per circuitum et super illum coronam auream.</VERS>
      <VERS vnumber="13">Fudit et quattuor circulos aureos, quos posuit in quattuor angulis per singulos pedes mensae</VERS>
      <VERS vnumber="14">iuxta limbum; misitque in eos vectes, ut possit mensa portari.</VERS>
      <VERS vnumber="15">Ipsos quoque vectes fecit de lignis acaciae et circumdedit eos auro;</VERS>
      <VERS vnumber="16">et vasa ad diversos usus mensae, acetabula, phialas et cyathos et crateras ex auro puro, in quibus offerenda sunt libamina.</VERS>
      <VERS vnumber="17">Fecit et candelabrum ductile de auro mundissimo, basim et hastile eius; scyphi sphaerulaeque ac flores unum cum ipso erant:</VERS>
      <VERS vnumber="18">sex in utroque latere, tres calami ex parte una et tres ex altera;</VERS>
      <VERS vnumber="19">tres scyphi in nucis modum in calamo uno sphaerulaeque simul et flores et tres scyphi instar nucis in calamo altero sphaerulaeque simul et flores. Aequum erat opus sex calamorum, qui procedebant de hastili candelabri.</VERS>
      <VERS vnumber="20">In ipso autem hastili erant quattuor scyphi in nucis modum sphaerulaeque et flores;</VERS>
      <VERS vnumber="21">singulae sphaerulae sub binis calamis per loca tria, qui simul sex fiunt calami procedentes de hastili uno.</VERS>
      <VERS vnumber="22">Sphaerulae igitur et calami unum cum ipso erant, totum ductile ex auro purissimo.</VERS>
      <VERS vnumber="23">Fecit et lucernas septem cum emunctoriis suis et vasa, ubi emuncta condantur, de auro mundissimo.</VERS>
      <VERS vnumber="24">Talentum auri purissimi appendebat candelabrum cum omnibus vasis suis.</VERS>
      <VERS vnumber="25">Fecit et altare thymiamatis de lignis acaciae habens per quadrum singulos cubitos et in altitudine duos; e cuius angulis procedebant cornua.</VERS>
      <VERS vnumber="26">Vestivitque illud auro purissimo cum craticula ac parietibus et cornibus.</VERS>
      <VERS vnumber="27">Fecitque ei coronam aureolam per gyrum et binos anulos aureos sub corona in duobus lateribus, ut mittantur in eos vectes, et possit altare portari.</VERS>
      <VERS vnumber="28">Ipsos autem vectes fecit de lignis acaciae et operuit laminis aureis.</VERS>
      <VERS vnumber="29">Composuit et oleum ad sanctificationis unguentum et thymiama de aromatibus mundissimis opere pigmentarii.</VERS>
    </CHAPTER>
    <CHAPTER cnumber="38">
      <VERS vnumber="1">Fecit et altare holocausti de lignis acaciae quinque cubi torum per quadrum et trium in altitudine,</VERS>
      <VERS vnumber="2">cuius cornua de angulis procedebant; operuitque illud laminis aeneis.</VERS>
      <VERS vnumber="3">Et in usus eius paravit ex aere vasa diversa: lebetes, vatilla et pateras, fuscinulas et ignium receptacula.</VERS>
      <VERS vnumber="4">Craticulamque eius in modum retis fecit aeneam subter marginem altaris ab imo usque ad medium eius,</VERS>
      <VERS vnumber="5">fusis quattuor anulis per totidem craticulae summitates, ad immittendos vectes ad portandum.</VERS>
      <VERS vnumber="6">Quos et ipsos fecit de lignis acaciae et operuit laminis aeneis;</VERS>
      <VERS vnumber="7">induxitque in circulos, qui in lateribus altaris eminebant. Ipsum autem altare non erat solidum, sed cavum ex tabulis et intus vacuum.</VERS>
      <VERS vnumber="8">Fecit et labrum aeneum cum basi sua de speculis mulierum, quae excubabant in ostio tabernaculi conventus.</VERS>
      <VERS vnumber="9">Fecit et atrium, in cuius australi plaga erant tentoria de bysso retorta cubitorum centum;</VERS>
      <VERS vnumber="10">columnae aeneae viginti cum basibus suis; unci columnarum et anuli earum argentei.</VERS>
      <VERS vnumber="11">Aeque ad septentrionalem plagam tentoria, columnae basesque et unci anulique columnarum eiusdem mensurae et operis ac metalli erant.</VERS>
      <VERS vnumber="12">In ea vero plaga, quae ad occidentem respicit, fuerunt tentoria cubitorum quinquaginta, columnae decem cum basibus suis; et unci columnarum anulique earum argentei.</VERS>
      <VERS vnumber="13">Porro contra orientem quinquaginta cubitorum paravit tentoria,</VERS>
      <VERS vnumber="14">e quibus quindecim cubitos columnarum trium cum basibus suis unum tenebat latus;</VERS>
      <VERS vnumber="15">et in parte altera ­ quia inter utraque introitum tabernaculi fecit ­ quindecim aeque cubitorum erant tentoria columnaeque tres et bases totidem.</VERS>
      <VERS vnumber="16">Cuncta atrii tentoria in circuitu ex bysso retorta texuerat.</VERS>
      <VERS vnumber="17">Bases columnarum fuere aeneae, unci autem earum et anuli earum argentei et capita earum vestivit argento et omnes columnas atrii cinxit anulis argenteis.</VERS>
      <VERS vnumber="18">Et in introitu eius opere plumario fecit velum ex hyacintho, purpura, cocco ac bysso retorta; quod habebat viginti cubitos in longitudine, altitudo vero quinque cubitorum erat iuxta mensuram, quam cuncta atrii tentoria habebant.</VERS>
      <VERS vnumber="19">Columnae autem in ingressu fuere quattuor cum basibus aeneis, uncis argenteis; capitaque et anulos earum vestivit argento.</VERS>
      <VERS vnumber="20">Paxillos quoque habitaculi et atrii per gyrum fecit aeneos.</VERS>
      <VERS vnumber="21">Hic est census habitaculi, habitaculi testimonii, qui recensitus est iuxta praeceptum Moysi ministerio Levitarum per manum Ithamar filii Aaron sacerdotis.</VERS>
      <VERS vnumber="22">Beseleel filius Uri filii Hur de tribu Iudae fecit cuncta, quae praeceperat Dominus Moysi,</VERS>
      <VERS vnumber="23">iuncto sibi socio Ooliab filio Achisamech de tribu Dan fabro et polymitario atque plumario ex hyacintho, purpura, cocco et bysso.</VERS>
      <VERS vnumber="24">Omne aurum, quod expensum est in opere sanctuarii et quod oblatum est in donariis, viginti novem talentorum fuit et septingentorum triginta siclorum ad mensuram sicli sanctuarii.</VERS>
      <VERS vnumber="25">Argentum autem eorum, qui in congregatione recensiti sunt, centum talentorum fuit et mille septingentorum et septuaginta quinque siclorum ad mensuram sicli sanctuarii.</VERS>
      <VERS vnumber="26">Beca, id est dimidium sicli iuxta mensuram sicli sanctuarii, dedit quisquis transit ad censum a viginti annis et supra, de sescentis tribus milibus et quingentis quinquaginta armatorum.</VERS>
      <VERS vnumber="27">De talentis centum argenti conflatae sunt bases sanctuarii et veli, singulis talentis per bases singulas supputatis.</VERS>
      <VERS vnumber="28">De mille autem septingentis et septuaginta quinque siclis fecit uncos columnarum et vestivit capita earum et cinxit eas argento.</VERS>
      <VERS vnumber="29">Aeris quoque oblata sunt septuaginta talenta et duo milia et quadringenti sicli,</VERS>
      <VERS vnumber="30">ex quibus fecit bases in introitu tabernaculi conventus et altare aeneum cum craticula sua omniaque vasa, quae ad usum eius pertinent,</VERS>
      <VERS vnumber="31">et bases atrii tam in circuitu quam in ingressu eius et omnes paxillos habitaculi atque atrii per gyrum.</VERS>
    </CHAPTER>
    <CHAPTER cnumber="39">
      <VERS vnumber="1">De hyacintho vero et purpura, cocco ac bysso fecerunt vestes textas pro ministerio sanctuarii. Et fecerunt vestes sacras Aaron, sicut praecepit Dominus Moysi.</VERS>
      <VERS vnumber="2">Fecerunt igitur ephod de auro, hyacintho et purpura coccoque et bysso retorta</VERS>
      <VERS vnumber="3">opere polymitario tundentes bratteas aureas et extenuantes in fila, ut possent torqueri cum priorum colorum subtegmine.</VERS>
      <VERS vnumber="4">Fasciasque umerales fecerunt ei, cum quibus in utroque latere summitatum suarum copulabatur,</VERS>
      <VERS vnumber="5">et balteum, quo constringebatur ephod, eiusdem operis et unum cum eo ex auro, et hyacintho et purpura coccoque et bysso retorta, sicut praeceperat Dominus Moysi.</VERS>
      <VERS vnumber="6">Paraverunt et duos lapides onychinos, inclusos texturis aureis et sculptos arte gemmaria nominibus filiorum Israel;</VERS>
      <VERS vnumber="7">posueruntque eos in fasciis umeralibus ephod, lapides memorialis filiorum Israel, sicut praeceperat Dominus Moysi.</VERS>
      <VERS vnumber="8">Fecerunt et pectorale opere polymito iuxta opus ephod ex auro, hyacintho, purpura coccoque et bysso retorta,</VERS>
      <VERS vnumber="9">quadrangulum duplex mensurae palmi.</VERS>
      <VERS vnumber="10">Et posuerunt in eo gemmarum ordines quattuor: in primo versu erat sardius, topazius, smaragdus;</VERS>
      <VERS vnumber="11">in secundo carbunculus, sapphirus et iaspis;</VERS>
      <VERS vnumber="12">in tertio hyacinthus, achates et amethystus;</VERS>
      <VERS vnumber="13">in quarto chrysolithus, onychinus et beryllus: inclusi textura aurea per ordines suos.</VERS>
      <VERS vnumber="14">Ipsique lapides duodecim sculpti erant nominibus duodecim tribuum Israel, singuli per nomina singulorum.</VERS>
      <VERS vnumber="15">Fecerunt in pectorali catenulas quasi funiculos opus tortile de auro purissimo</VERS>
      <VERS vnumber="16">et duos margines aureos totidemque anulos aureos. Porro duos anulos posuerunt in utraque summitate pectoralis;</VERS>
      <VERS vnumber="17">duos funiculos aureos inseruerunt anulis, qui in pectoralis angulis eminebant.</VERS>
      <VERS vnumber="18">Duas summitates amborum funiculorum colligaverunt duobus marginibus in fasciis umeralibus ephod in parte eius anteriore.</VERS>
      <VERS vnumber="19">Et fecerunt duos anulos aureos et posuerunt super duas summitates pectoralis in eius margine interiore contra ephod, sicut praecepit Dominus Moysi.</VERS>
      <VERS vnumber="20">Feceruntque duos anulos aureos, quos posuerunt in duabus fasciis umeralibus ephod deorsum in latere eius anteriore secus iuncturam eius super balteum ephod.</VERS>
      <VERS vnumber="21">Et strinxerunt pectorale anulis eius ad anulos ephod vitta hyacinthina, ut esset super balteum ephod, ne amoveretur ab ephod, sicut praecepit Dominus Moysi.</VERS>
      <VERS vnumber="22">Fecerunt quoque pallium ephod opere textili totum hyacinthinum</VERS>
      <VERS vnumber="23">et capitium in medio eius supra oramque per gyrum sicut in capitio loricae;</VERS>
      <VERS vnumber="24">deorsum autem ad pedes mala punica ex hyacintho, purpura, cocco ac bysso retorta</VERS>
      <VERS vnumber="25">et tintinnabula de auro purissimo, quae posuerunt inter malogranata in inferiore parte pallii per gyrum,</VERS>
      <VERS vnumber="26">ut sit tintinnabulum inter singula mala punica, quibus ornatus incedebat pontifex, quando ministerio fungebatur, sicut praeceperat Dominus Moysi.</VERS>
      <VERS vnumber="27">Fecerunt et tunicas byssinas opere textili Aaron et filiis eius</VERS>
      <VERS vnumber="28">et tiaram et ornatum mitrarum ex bysso, feminalia quoque linea ex bysso retorta,</VERS>
      <VERS vnumber="29">cingulum vero de bysso retorta, hyacintho, purpura ac cocco, arte plumaria, sicut praeceperat Dominus Moysi.</VERS>
      <VERS vnumber="30">Fecerunt et laminam diadema sanctitatis de auro purissimo; scripseruntque in ea opere caelatoris: " Sanctum Domino ";</VERS>
      <VERS vnumber="31">et strinxerunt eam desuper cum tiara vitta hyacinthina, sicut praeceperat Dominus Moysi.</VERS>
      <VERS vnumber="32">Perfectum est igitur omne opus habitaculi et tabernaculi conventus; feceruntque filii Israel cuncta, quae praeceperat Dominus Moysi: sic fecerunt.</VERS>
      <VERS vnumber="33">Et obtulerunt habitaculum et tabernaculum et universam supellectilem, fibulas, tabulas, vectes, columnas ac bases,</VERS>
      <VERS vnumber="34">opertorium de pellibus arietum rubricatis et operimentum de pellibus delphini, velum,</VERS>
      <VERS vnumber="35">arcam testimonii, vectes, propitiatorium,</VERS>
      <VERS vnumber="36">mensam cum vasis suis et propositionis panibus,</VERS>
      <VERS vnumber="37">candelabrum ex auro puro, lucernas in ordine earum et utensilia earum cum oleo candelabri,</VERS>
      <VERS vnumber="38">altare aureum et unguentum et thymiama ex aromatibus et velum in introitu tabernaculi,</VERS>
      <VERS vnumber="39">altare aeneum, craticulam aeneam, vectes et vasa eius omnia, labrum cum basi sua,</VERS>
      <VERS vnumber="40">tentoria atrii et columnas cum basibus suis, velum in introitu atrii funiculosque illius et paxillos. Nihil ex vasis defuit, quae in ministerium habitaculi in tabernaculo conventus iussa sunt fieri.</VERS>
      <VERS vnumber="41">Vestes quoque textas, quibus sacerdotes utuntur in sanctuario, et vestes sacras Aaron sacerdotis et vestes filiorum eius</VERS>
      <VERS vnumber="42">obtulerunt filii Israel, sicut praeceperat Dominus Moysi.</VERS>
      <VERS vnumber="43">Quae postquam Moyses cuncta vidit completa, benedixit eis.</VERS>
    </CHAPTER>
    <CHAPTER cnumber="40">
      <VERS vnumber="1">Locutusque est Dominus ad Moysen dicens:</VERS>
      <VERS vnumber="2">" Mense pri mo, die prima mensis eriges habitaculum, tabernaculum conventus,</VERS>
      <VERS vnumber="3">et pones in eo arcam testimonii, abscondes illam velo;</VERS>
      <VERS vnumber="4">et, illata mensa, pones super eam, quae rite praecepta sunt. Candelabrum stabit cum lucernis suis</VERS>
      <VERS vnumber="5">et altare aureum, in quo adoletur incensum, coram arca testimonii. Velum in introitu habitaculi pones,</VERS>
      <VERS vnumber="6">et ante tabernaculum conventus altare holocausti,</VERS>
      <VERS vnumber="7">et labrum inter altare et tabernaculum conventus et implebis illud aqua.</VERS>
      <VERS vnumber="8">Circumdabisque atrium tentoriis et pones velum in porta eius.</VERS>
      <VERS vnumber="9">Et, assumpto unctionis oleo, unges habitaculum et omnia, quae in eo sunt, et consecrabis illud cum vasis suis, et erit sanctum.</VERS>
      <VERS vnumber="10">Unges quoque altare holocausti et omnia vasa eius et consecrabis altare, et erit sanctum sanctorum.</VERS>
      <VERS vnumber="11">Et unges labrum cum basi sua et consecrabis illud.</VERS>
      <VERS vnumber="12">Applicabisque Aaron et filios eius ad fores tabernaculi conventus; et lotos aqua</VERS>
      <VERS vnumber="13">indues Aaron sanctis vestibus, unges et consecrabis eum, ut mihi sacerdotio fungatur;</VERS>
      <VERS vnumber="14">filios eius applicabis et vesties eos tunicis</VERS>
      <VERS vnumber="15">et unges eos, sicut unxisti patrem eorum, ut mihi sacerdotio fungantur, et unctio eorum erit eis in sacerdotium sempiternum in generationibus eorum ".</VERS>
      <VERS vnumber="16">Fecitque Moyses omnia, quae praeceperat ei Dominus: sic fecit.</VERS>
      <VERS vnumber="17">Igitur mense primo anni secundi, prima die mensis collocatum est habitaculum.</VERS>
      <VERS vnumber="18">Erexitque Moyses illud et posuit bases ac tabulas et vectes statuitque columnas</VERS>
      <VERS vnumber="19">et expandit tentorium super habitaculum, imposito desuper operimento, sicut Dominus imperaverat Moysi.</VERS>
      <VERS vnumber="20">Sumpsit et posuit testimonium in arca et, subditis infra vectibus, posuit propitiatorium desuper.</VERS>
      <VERS vnumber="21">Cumque intulisset arcam in habitaculum, appendit ante eam velum, sicut iusserat Dominus Moysi.</VERS>
      <VERS vnumber="22">Posuit et mensam in tabernaculo conventus ad plagam septentrionalem extra velum,</VERS>
      <VERS vnumber="23">ordinatis coram propositionis panibus, sicut praeceperat Dominus Moysi.</VERS>
      <VERS vnumber="24">Posuit et candelabrum in tabernaculo conventus e regione mensae in parte australi,</VERS>
      <VERS vnumber="25">locatis per ordinem lucernis, sicut praeceperat Dominus Moysi.</VERS>
      <VERS vnumber="26">Posuit et altare aureum in tabernaculo conventus coram propitiatorio</VERS>
      <VERS vnumber="27">et adolevit super eo incensum aromatum, sicut iusserat Dominus Moysi.</VERS>
      <VERS vnumber="28">Posuit et velum in introitu habitaculi</VERS>
      <VERS vnumber="29">et altare holocausti in vestibulo habitaculi, tabernaculi conventus, offerens in eo holocaustum et sacrificium, sicut Dominus imperaverat Moysi.</VERS>
      <VERS vnumber="30">Labrum quoque statuit inter tabernaculum conventus et altare implens illud aqua;</VERS>
      <VERS vnumber="31">laveruntque Moyses et Aaron ac filii eius manus suas et pedes,</VERS>
      <VERS vnumber="32">cum ingrederentur tabernaculum conventus et accederent ad altare, sicut praeceperat Dominus Moysi.</VERS>
      <VERS vnumber="33">Erexit et atrium per gyrum habitaculi et altaris, ducto in introitu eius velo. Sic complevit opus.</VERS>
      <VERS vnumber="34">Et operuit nubes tabernaculum conventus, et gloria Domini implevit habitaculum.</VERS>
      <VERS vnumber="35">Nec poterat Moyses ingredi tabernaculum conventus, quia habitavit nubes super illud, et gloria Domini replevit habitaculum.</VERS>
      <VERS vnumber="36">Si quando nubes de tabernaculo ascendebat, proficiscebantur filii Israel in omnibus stationibus suis;</VERS>
      <VERS vnumber="37">si autem non ascendebat nubes, non proficiscebantur usque in diem, quo levabatur.</VERS>
      <VERS vnumber="38">Nubes quippe Domini incubabat per diem habitaculo, et ignis in nocte, ante oculos universae domus Israel per cunctas mansiones suas." "</VERS>
    </CHAPTER>
  </BIBLEBOOK>
</XMLBIBLE>
