<?xml version="1.0" encoding="UTF-8"?>
<XMLBIBLE language="la">
  <BIBLEBOOK bnumber="44" bname="Actus Apostolorum">
    <CHAPTER cnumber="1">
      <VERS vnumber="1">Primum quidem sermonem feci de omnibus, o Theophile, quae coepit Iesus facere et docere,</VERS>
      <VERS vnumber="2">usque in diem, qua, cum praecepisset apostolis per Spiritum Sanctum, quos elegit, assumptus est;</VERS>
      <VERS vnumber="3">quibus et praebuit seipsum vivum post passionem suam in multis argumentis, per dies quadraginta apparens eis et loquens ea, quae sunt de regno Dei.</VERS>
      <VERS vnumber="4">Et convescens praecepit eis ab Hierosolymis ne discederent, sed exspectarent promissionem Patris: " Quam audistis a me,</VERS>
      <VERS vnumber="5">quia Ioannes quidem baptizavit aqua, vos autem baptizabimini in Spiritu Sancto non post multos hos dies ".</VERS>
      <VERS vnumber="6">Igitur qui convenerant, interrogabant eum dicentes: " Domine, si in tempore hoc restitues regnum Israeli? ".</VERS>
      <VERS vnumber="7">Dixit autem eis: " Non est vestrum nosse tempora vel momenta, quae Pater posuit in sua potestate,</VERS>
      <VERS vnumber="8">sed accipietis virtutem, superveniente Sancto Spiritu in vos, et eritis mihi testes et in Ierusalem et in omni Iudaea et Samaria et usque ad ultimum terrae ".</VERS>
      <VERS vnumber="9">Et cum haec dixisset, videntibus illis, elevatus est, et nubes suscepit eum ab oculis eorum.</VERS>
      <VERS vnumber="10">Cumque intuerentur in caelum, eunte illo, ecce duo viri astiterunt iuxta illos in vestibus albis,</VERS>
      <VERS vnumber="11">qui et dixerunt: " Viri Galilaei, quid statis aspicientes in caelum? Hic Iesus, qui assumptus est a vobis in caelum, sic veniet quemadmodum vidistis eum euntem in caelum ".</VERS>
      <VERS vnumber="12">Tunc reversi sunt in Ierusalem a monte, qui vocatur Oliveti, qui est iuxta Ierusalem sabbati habens iter.</VERS>
      <VERS vnumber="13">Et cum introissent, in cenaculum ascenderunt, ubi manebant et Petrus et Ioannes et Iacobus et Andreas, Philippus et Thomas, Bartholomaeus et Matthaeus, Iacobus Alphaei et Simon Zelotes et Iudas Iacobi.</VERS>
      <VERS vnumber="14">Hi omnes erant perseverantes unanimiter in oratione cum mulieribus et Maria matre Iesu et fratribus eius.</VERS>
      <VERS vnumber="15">Et in diebus illis exsurgens Petrus in medio fratrum dixit - erat autem turba hominum simul fere centum viginti C:</VERS>
      <VERS vnumber="16">" Viri fratres, oportebat impleri Scripturam, quam praedixit Spiritus Sanctus per os David de Iuda, qui fuit dux eorum, qui comprehenderunt Iesum,</VERS>
      <VERS vnumber="17">quia connumeratus erat in nobis et sortitus est sortem ministerii huius.</VERS>
      <VERS vnumber="18">Hic quidem possedit agrum de mercede iniquitatis; et pronus factus crepuit medius, et diffusa sunt omnia viscera eius.</VERS>
      <VERS vnumber="19">Et notum factum est omnibus habitantibus Ierusalem, ita ut appellaretur ager ille lingua eorum Aceldamach, hoc est ager Sanguinis.</VERS>
      <VERS vnumber="20">Scriptum est enim in libro Psalmorum:Fiat commorat√≠o eius deserta,et non sit qui inhabitet in ea"et: "Episcopatum eius accipiat alius".</VERS>
      <VERS vnumber="21">Oportet ergo ex his viris, qui nobiscum congregati erant in omni tempore, quo intravit et exivit inter nos Dominus Iesus,</VERS>
      <VERS vnumber="22">incipiens a baptismate Ioannis usque in diem, qua assumptus est a nobis, testem resurrectionis eius nobiscum fieri unum ex istis ".</VERS>
      <VERS vnumber="23">Et statuerunt duos, Ioseph, qui vocabatur Barsabbas, qui cognominatus est Iustus, et Matthiam.</VERS>
      <VERS vnumber="24">Et orantes dixerunt: " Tu, Domine, qui corda nosti omnium, ostende quem elegeris ex his duobus unum</VERS>
      <VERS vnumber="25">accipere locum ministerii huius et apostolatus, de quo praevaricatus est Iudas, ut abiret in locum suum ".</VERS>
      <VERS vnumber="26">Et dederunt sortes eis, et cecidit sors super Matthiam, et annumeratus est cum undecim apostolis.</VERS>
    </CHAPTER>
    <CHAPTER cnumber="2">
      <VERS vnumber="1">Et cum compleretur dies Pen tecostes, erant omnes pariter in eodem loco.</VERS>
      <VERS vnumber="2">Et factus est repente de caelo sonus tamquam advenientis spiritus vehementis et replevit totam domum, ubi erant sedentes.</VERS>
      <VERS vnumber="3">Et apparuerunt illis dispertitae linguae tamquam ignis, seditque supra singulos eorum;</VERS>
      <VERS vnumber="4">et repleti sunt omnes Spiritu Sancto et coeperunt loqui aliis linguis, prout Spiritus dabat eloqui illis.</VERS>
      <VERS vnumber="5">Erant autem in Ierusalem habitantes Iudaei, viri religiosi ex omni natione, quae sub caelo est;</VERS>
      <VERS vnumber="6">facta autem hac voce, convenit multitudo et confusa est, quoniam audiebat unusquisque lingua sua illos loquentes.</VERS>
      <VERS vnumber="7">Stupebant autem et mirabantur dicentes: " Nonne ecce omnes isti, qui loquuntur, Galilaei sunt?</VERS>
      <VERS vnumber="8">Et quomodo nos audimus unusquisque propria lingua nostra, in qua nati sumus?</VERS>
      <VERS vnumber="9">Parthi et Medi et Elamitae et qui habitant Mesopotamiam, Iudaeam quoque et Cappadociam, Pontum et Asiam,</VERS>
      <VERS vnumber="10">Phrygiam quoque et Pamphyliam, Aegyptum et partes Libyae, quae est circa Cyrenem, et advenae Romani,</VERS>
      <VERS vnumber="11">Iudaei quoque et proselyti, Cretes et Arabes, audimus loquentes eos nostris linguis magnalia Dei ".</VERS>
      <VERS vnumber="12">Stupebant autem omnes et haesitabant ad invicem dicentes: " Quidnam hoc vult esse? ";</VERS>
      <VERS vnumber="13">alii autem irridentes dicebant: " Musto pleni sunt isti ".</VERS>
      <VERS vnumber="14">Stans autem Petrus cum Undecim levavit vocem suam et locutus est eis: " Viri Iudaei et qui habitatis Ierusalem universi, hoc vobis notum sit, et auribus percipite verba mea.</VERS>
      <VERS vnumber="15">Non enim, sicut vos aestimatis, hi ebrii sunt, est enim hora diei tertia;</VERS>
      <VERS vnumber="16">sed hoc est, quod dictum est per prophetam Ioel:</VERS>
      <VERS vnumber="17">"Et erit: in novissimis diebus, dicit Deus,effundam de Spiritu meo super omnem carnem,et prophetabunt filii vestri et filiae vestrae,et iuvenes vestri visiones videbunt,et seniores vestri somnia somniabunt;</VERS>
      <VERS vnumber="18">et quidem super servos meos et super ancillas measin diebus illis effundam de Spiritu meo,et prophetabunt.</VERS>
      <VERS vnumber="19">Et dabo prodigia in caelo sursum et signa in terra deorsum,sanguinem et ignem et vaporem fumi;</VERS>
      <VERS vnumber="20">sol convertetur in tenebras,et luna in sanguinem,antequam veniat dies Dominimagnus et manifestus.</VERS>
      <VERS vnumber="21">Et erit:omnis quicumque invocaverit nomen Domini, salvus erit".</VERS>
      <VERS vnumber="22">Viri Israelitae, audite verba haec: Iesum Nazarenum, virum approbatum a Deo apud vos virtutibus et prodigiis et signis, quae fecit per illum Deus in medio vestri, sicut ipsi scitis,</VERS>
      <VERS vnumber="23">hunc definito consilio et praescientia Dei traditum per manum iniquorum affigentes interemistis,</VERS>
      <VERS vnumber="24">quem Deus suscitavit, solutis doloribus mortis, iuxta quod impossibile erat teneri illum ab ea.</VERS>
      <VERS vnumber="25">David enim dicit circa eum:Providebam Dominum coram me semper, quoniam a dextris meis est, ne commovear.</VERS>
      <VERS vnumber="26">Propter hoc laetatum est cor meum,et exsultavit lingua mea;insuper et caro mea requiescet in spe.</VERS>
      <VERS vnumber="27">Quoniam non derelinques animam meam in infernoneque dabis Sanctum tuum videre corruptionem.</VERS>
      <VERS vnumber="28">Notas fecisti mihi vias vitae,replebis me iucunditate cum facie tua".</VERS>
      <VERS vnumber="29">Viri fratres, liceat audenter dicere ad vos de patriarcha David, quoniam et defunctus est et sepultus est, et sepulcrum eius est apud nos usque in hodiernum diem;</VERS>
      <VERS vnumber="30">propheta igitur cum esset et sciret quia iure iurando iurasset illi Deus de fructu lumbi eius sedere super sedem eius,</VERS>
      <VERS vnumber="31">providens locutus est de resurrectione Christi, quia neque derelictus est in inferno, neque caro eius vidit corruptionem.</VERS>
      <VERS vnumber="32">Hunc Iesum resuscitavit Deus, cuius omnes nos testes sumus.</VERS>
      <VERS vnumber="33">Dextera igitur Dei exaltatus, et promissione Spiritus Sancti accepta a Patre, effudit hunc, quem vos videtis et auditis.</VERS>
      <VERS vnumber="34">Non enim David ascendit in caelos; dicit autem ipse:Dixit Dominus Domino meo: Sede a dextris meis,</VERS>
      <VERS vnumber="35">donec ponam inimicos tuos scabellum pedum tuorum".</VERS>
      <VERS vnumber="36">Certissime ergo sciat omnis domus Israel quia et Dominum eum et Christum Deus fecit, hunc Iesum, quem vos crucifixistis ".</VERS>
      <VERS vnumber="37">His auditis, compuncti sunt corde et dixerunt ad Petrum et reliquos apostolos: " Quid faciemus, viri fratres? ".</VERS>
      <VERS vnumber="38">Petrus vero ad illos: " Paenitentiam, inquit, agite, et baptizetur unusquisque vestrum in nomine Iesu Christi in remissionem peccatorum vestrorum, et accipietis donum Sancti Spiritus;</VERS>
      <VERS vnumber="39">vobis enim est repromissio et filiis vestris et omnibus, qui longe sunt, quoscumque advocaverit Dominus Deus noster ".</VERS>
      <VERS vnumber="40">Aliis etiam verbis pluribus testificatus est et exhortabatur eos dicens: " Salvamini a generatione ista prava ".</VERS>
      <VERS vnumber="41">Qui ergo, recepto sermone eius, baptizati sunt; et appositae sunt in il la die animae circiter tria milia.</VERS>
      <VERS vnumber="42">Erant autem perseverantes in doctrina apostolorum et communicatione, in fractione panis et orationibus.</VERS>
      <VERS vnumber="43">Fiebat autem omni animae timor; multa quoque prodigia et signa per apostolos fiebant.</VERS>
      <VERS vnumber="44">Omnes autem, qui crediderant, erant pariter et habebant omnia communia;</VERS>
      <VERS vnumber="45">et possessiones et substantias vendebant et dividebant illas omnibus, prout cuique opus erat;</VERS>
      <VERS vnumber="46">cotidie quoque perdurantes unanimiter in templo et frangentes circa domos panem, sumebant cibum cum exsultatione et simplicitate cordis,</VERS>
      <VERS vnumber="47">collaudantes Deum et habentes gratiam ad omnem plebem. Dominus autem augebat, qui salvi fierent cotidie in idipsum.</VERS>
    </CHAPTER>
    <CHAPTER cnumber="3">
      <VERS vnumber="1">Petrus autem et Ioannes ascen debant in templum ad horam orationis nonam.</VERS>
      <VERS vnumber="2">Et quidam vir, qui erat claudus ex utero matris suae, baiulabatur; quem ponebant cotidie ad portam templi, quae dicitur Speciosa, ut peteret eleemosynam ab introeuntibus in templum;</VERS>
      <VERS vnumber="3">is cum vidisset Petrum et Ioannem incipientes introire in templum, rogabat, ut eleemosynam acciperet.</VERS>
      <VERS vnumber="4">Intuens autem in eum Petrus cum Ioanne dixit: " Respice in nos ".</VERS>
      <VERS vnumber="5">At ille intendebat in eos, sperans se aliquid accepturum ab eis.</VERS>
      <VERS vnumber="6">Petrus autem dixit: " Argentum et aurum non est mihi; quod autem habeo, hoc tibi do: In nomine Iesu Christi Nazareni surge et ambula! ".</VERS>
      <VERS vnumber="7">Et apprehensa ei manu dextera, allevavit eum; et protinus consolidatae sunt bases eius et tali,</VERS>
      <VERS vnumber="8">et exsiliens stetit et ambulabat; et intravit cum illis in templum, ambulans et exsiliens et laudans Deum.</VERS>
      <VERS vnumber="9">Et vidit omnis populus eum ambulantem et laudantem Deum;</VERS>
      <VERS vnumber="10">cognoscebant autem illum quoniam ipse erat, qui ad eleemosynam sedebat ad Speciosam portam templi, et impleti sunt stupore et exstasi in eo, quod contigerat illi.</VERS>
      <VERS vnumber="11">Cum teneret autem Petrum et Ioannem, concurrit omnis populus ad eos ad porticum, qui appellatur Salomonis, stupentes.</VERS>
      <VERS vnumber="12">Videns autem Petrus respondit ad populum: " Viri Israelitae, quid miramini in hoc aut nos quid intuemini, quasi nostra virtute aut pietate fecerimus hunc ambulare?</VERS>
      <VERS vnumber="13">Deus Abraham et Deus Isaac et Deus Iacob, Deus patrum nostrorum, glorificavit puerum suum Iesum, quem vos quidem tradidistis et negastis ante faciem Pilati, iudicante illo dimitti;</VERS>
      <VERS vnumber="14">vos autem Sanctum et Iustum negastis et petistis virum homicidam donari vobis,</VERS>
      <VERS vnumber="15">ducem vero vitae interfecistis, quem Deus suscitavit a mortuis, cuius nos testes sumus.</VERS>
      <VERS vnumber="16">Et in fide nominis eius hunc, quem videtis et nostis, confirmavit nomen eius; et fides, quae per eum est, dedit huic integritatem istam in conspectu omnium vestrum.</VERS>
      <VERS vnumber="17">Et nunc, fratres, scio quia per ignorantiam fecistis, sicut et principes vestri;</VERS>
      <VERS vnumber="18">Deus autem, quae praenuntiavit per os omnium Prophetarum pati Christum suum, implevit sic.</VERS>
      <VERS vnumber="19">Paenitemini igitur et convertimini, ut deleantur vestra peccata,</VERS>
      <VERS vnumber="20">ut veniant tempora refrigerii a conspectu Domini, et mittat eum, qui praedestinatus est vobis Christus, Iesum,</VERS>
      <VERS vnumber="21">quem oportet caelum quidem suscipere usque in tempora restitutionis omnium, quae locutus est Deus per os sanctorum a saeculo suorum prophetarum.</VERS>
      <VERS vnumber="22">Moyses quidem dixit: "Prophetam vobis suscitabit Dominus Deus vester de fratribus vestris tamquam me; ipsum audietis iuxta omnia, quaecumque locutus fuerit vobis.</VERS>
      <VERS vnumber="23">Erit autem: omnis anima, quae non audierit prophetam illum, exterminabitur de plebe".</VERS>
      <VERS vnumber="24">Et omnes prophetae a Samuel et deinceps quotquot locuti sunt, etiam annuntiaverunt dies istos.</VERS>
      <VERS vnumber="25">Vos estis filii prophetarum et testamenti, quod disposuit Deus ad patres vestros dicens ad Abraham: "Et in semine tuo benedicentur omnes familiae terrae".</VERS>
      <VERS vnumber="26">Vobis primum Deus suscitans Puerum suum, misit eum benedicentem vobis in avertendo unumquemque a nequitiis vestris ".</VERS>
    </CHAPTER>
    <CHAPTER cnumber="4">
      <VERS vnumber="1">Loquentibus autem illis ad populum, supervenerunt eis sa cerdotes et magistratus templi et sadducaei,</VERS>
      <VERS vnumber="2">dolentes quod docerent populum et annuntiarent in Iesu resurrectionem ex mortuis;</VERS>
      <VERS vnumber="3">et iniecerunt in eos manus et posuerunt in custodiam in crastinum; erat enim iam vespera.</VERS>
      <VERS vnumber="4">Multi autem eorum, qui audierant verbum, crediderunt; et factus est numerus virorum quinque milia.</VERS>
      <VERS vnumber="5">Factum est autem in crastinum, ut congregarentur principes eorum et seniores et scribae in Ierusalem,</VERS>
      <VERS vnumber="6">et Annas princeps sacerdotum et Caiphas et Ioannes et Alexander et quotquot erant de genere sacerdotali,</VERS>
      <VERS vnumber="7">et statuentes eos in medio interrogabant: " In qua virtute aut in quo nomine fecistis hoc vos? ".</VERS>
      <VERS vnumber="8">Tunc Petrus repletus Spiritu Sancto dixit ad eos: " Principes populi et seniores,</VERS>
      <VERS vnumber="9">si nos hodie diiudicamur in benefacto hominis infirmi, in quo iste salvus factus est,</VERS>
      <VERS vnumber="10">notum sit omnibus vobis et omni plebi Israel quia in nomine Iesu Christi Nazareni, quem vos crucifixistis, quem Deus suscitavit a mortuis, in hoc iste astat coram vobis sanus.</VERS>
      <VERS vnumber="11">Hic estlapis, qui reprobatus est a vobis aedificatoribus,qui factus est in caput anguli.</VERS>
      <VERS vnumber="12">Et non est in alio aliquo salus, nec enim nomen aliud est sub caelo datum in hominibus, in quo oportet nos salvos fieri ".</VERS>
      <VERS vnumber="13">Videntes autem Petri fiduciam et Ioannis, et comperto quod homines essent sine litteris et idiotae, admirabantur et cognoscebant eos quoniam cum Iesu fuerant;</VERS>
      <VERS vnumber="14">hominem quoque videntes stantem cum eis, qui curatus fuerat, nihil poterant contradicere.</VERS>
      <VERS vnumber="15">Iubentes autem eos foras extra concilium secedere, conferebant ad invicem</VERS>
      <VERS vnumber="16">dicentes: " Quid faciemus hominibus istis? Quoniam quidem notum signum factum est per eos omnibus habitantibus in Ierusalem manifestum, et non possumus negare;</VERS>
      <VERS vnumber="17">sed ne amplius divulgetur in populum, comminemur eis, ne ultra loquantur in nomine hoc ulli hominum ".</VERS>
      <VERS vnumber="18">Et vocantes eos denuntiaverunt, ne omnino loquerentur neque docerent in nomine Iesu.</VERS>
      <VERS vnumber="19">Petrus vero et Ioannes respondentes dixerunt ad eos: " Si iustum est in conspectu Dei vos potius audire quam Deum, iudicate;</VERS>
      <VERS vnumber="20">non enim possumus nos, quae vidimus et audivimus, non loqui ".</VERS>
      <VERS vnumber="21">At illi ultra comminantes dimiserunt eos, nequaquam invenientes, quomodo punirent eos, propter populum, quia omnes glorificabant Deum in eo, quod acciderat;</VERS>
      <VERS vnumber="22">annorum enim erat amplius quadraginta homo, in quo factum erat signum istud sanitatis.</VERS>
      <VERS vnumber="23">Dimissi autem venerunt ad suos et annuntiaverunt quanta ad eos principes sacerdotum et seniores dixissent.</VERS>
      <VERS vnumber="24">Qui cum audissent, unanimiter levaverunt vocem ad Deum et dixerunt: " Domine, tu, qui fecisti caelum et terram et mare et omnia, quae in eis sunt,</VERS>
      <VERS vnumber="25">qui Spiritu Sancto per os patris nostri David pueri tui dixisti:Quare fremuerunt gentes,et populi meditati sunt inania?</VERS>
      <VERS vnumber="26">Astiterunt reges terrae,et principes convenerunt in unumadversus Dominum et adversus Christum eius".</VERS>
      <VERS vnumber="27">Convenerunt enim vere in civitate ista adversus sanctum puerum tuum Iesum, quem unxisti, Herodes et Pontius Pilatus cum gentibus et populis Israel</VERS>
      <VERS vnumber="28">facere, quaecumque manus tua et consilium praedestinavit fieri.</VERS>
      <VERS vnumber="29">Et nunc, Domine, respice in minas eorum et da servis tuis cum omni fiducia loqui verbum tuum,</VERS>
      <VERS vnumber="30">in eo quod manum tuam extendas ad sanitatem et signa et prodigia facienda per nomen sancti pueri tui Iesu ".</VERS>
      <VERS vnumber="31">Et cum orassent, motus est locus, in quo erant congregati, et repleti sunt omnes Sancto Spiritu et loquebantur verbum Dei cum fiducia.</VERS>
      <VERS vnumber="32">Multitudinis autem credentium erat cor et anima una, nec quisquam eorum, quae possidebant, aliquid suum esse dicebat, sed erant illis omnia communia.</VERS>
      <VERS vnumber="33">Et virtute magna reddebant apostoli testimonium resurrectionis Domini Iesu, et gratia magna erat super omnibus illis.</VERS>
      <VERS vnumber="34">Neque enim quisquam egens erat inter illos; quotquot enim possessores agrorum aut domorum erant, vendentes afferebant pretia eorum, quae vendebant,</VERS>
      <VERS vnumber="35">et ponebant ante pedes apostolorum; dividebatur autem singulis, prout cuique opus erat.</VERS>
      <VERS vnumber="36">Ioseph autem, qui cognominatus est Barnabas ab apostolis - quod est interpretatum filius Consolationis - Levites, Cyprius genere,</VERS>
      <VERS vnumber="37">cum haberet agrum, vendidit et attulit pecuniam et posuit ante pedes apostolorum.</VERS>
    </CHAPTER>
    <CHAPTER cnumber="5">
      <VERS vnumber="1">Vir autem quidam nomine Ananias cum Sapphira uxore sua vendidit agrum</VERS>
      <VERS vnumber="2">et subtraxit de pretio, conscia quoque uxore, et afferens partem quandam ad pedes apostolorum posuit.</VERS>
      <VERS vnumber="3">Dixit autem Petrus: " Anania, cur implevit Satanas cor tuum mentiri te Spiritui Sancto et subtrahere de pretio agri?</VERS>
      <VERS vnumber="4">Nonne manens tibi manebat et venumdatum in tua erat potestate? Quare posuisti in corde tuo hanc rem? Non es mentitus hominibus sed Deo! ".</VERS>
      <VERS vnumber="5">Audiens autem Ananias haec verba cecidit et exspiravit; et factus est timor magnus in omnes audientes.</VERS>
      <VERS vnumber="6">Surgentes autem iuvenes involverunt eum et efferentes sepelierunt.</VERS>
      <VERS vnumber="7">Factum est autem quasi horarum trium spatium, et uxor ipsius nesciens, quod factum fuerat, introivit.</VERS>
      <VERS vnumber="8">Respondit autem ei Petrus: " Dic mihi, si tanti agrum vendidistis? ". At illa dixit: " Etiam, tanti ".</VERS>
      <VERS vnumber="9">Petrus autem ad eam: " Quid est quod convenit vobis tentare Spiritum Domini? Ecce pedes eorum, qui sepelierunt virum tuum, ad ostium, et efferent te ".</VERS>
      <VERS vnumber="10">Confestim cecidit ante pedes eius et exspiravit; intrantes autem iuvenes invenerunt illam mortuam et efferentes sepelierunt ad virum suum.</VERS>
      <VERS vnumber="11">Et factus est timor magnus super universam ecclesiam et in omnes, qui audierunt haec.</VERS>
      <VERS vnumber="12">Per manus autem apostolorum fiebant signa et prodigia multa in plebe; et erant unanimiter omnes in porticu Salomonis.</VERS>
      <VERS vnumber="13">Ceterorum autem nemo audebat coniungere se illis, sed magnificabat eos populus;</VERS>
      <VERS vnumber="14">magis autem addebantur credentes Domino multitudines virorum ac mulierum,</VERS>
      <VERS vnumber="15">ita ut et in plateas efferrent infirmos et ponerent in lectulis et grabatis, ut, veniente Petro, saltem umbra illius obumbraret quemquam eorum.</VERS>
      <VERS vnumber="16">Concurrebat autem et multitudo vicinarum civitatum Ierusalem, afferentes aegros et vexatos ab spiritibus immundis, qui curabantur omnes.</VERS>
      <VERS vnumber="17">Exsurgens autem princeps sacerdotum et omnes, qui cum illo erant, quae est haeresis sadducaeorum, repleti sunt zelo</VERS>
      <VERS vnumber="18">et iniecerunt manus in apostolos et posuerunt illos in custodia publica.</VERS>
      <VERS vnumber="19">Angelus autem Domini per noctem aperuit ianuas carceris et educens eos dixit:</VERS>
      <VERS vnumber="20">" Ite et stantes loquimini in templo plebi omnia verba vitae huius ".</VERS>
      <VERS vnumber="21">Qui cum audissent, intraverunt diluculo in templum et docebant.Adveniens autem princeps sacerdotum et, qui cum eo erant, convocaverunt concilium et omnes seniores filiorum Israel et miserunt in carcerem, ut adducerentur illi.</VERS>
      <VERS vnumber="22">Cum venissent autem ministri, non invenerunt illos in carcere; reversi autem nuntiaverunt</VERS>
      <VERS vnumber="23">dicentes: " Carcerem invenimus clausum cum omni diligentia et custodes stantes ad ianuas; aperientes autem intus neminem invenimus! ".</VERS>
      <VERS vnumber="24">Ut audierunt autem hos sermones, magistratus templi et principes sacerdotum ambigebant de illis quidnam fieret illud.</VERS>
      <VERS vnumber="25">Adveniens autem quidam nuntiavit eis: " Ecce viri, quos posuistis in carcere, sunt in templo stantes et docentes populum ".</VERS>
      <VERS vnumber="26">Tunc abiens magistratus cum ministris adducebat illos, non per vim; timebant enim populum, ne lapidarentur.</VERS>
      <VERS vnumber="27">Et cum adduxissent illos, statuerunt in concilio. Et interrogavit eos princeps sacerdotum</VERS>
      <VERS vnumber="28">dicens: " Nonne praecipiendo praecepimus vobis, ne doceretis in nomine isto? Et ecce replevistis Ierusalem doctrina vestra et vultis inducere super nos sanguinem hominis istius ".</VERS>
      <VERS vnumber="29">Respondens autem Petrus et apostoli dixerunt: " Oboedire oportet Deo magis quam hominibus.</VERS>
      <VERS vnumber="30">Deus patrum nostrorum suscitavit Iesum, quem vos interemistis suspendentes in ligno;</VERS>
      <VERS vnumber="31">hunc Deus Ducem et Salvatorem exaltavit dextera sua ad dandam paenitentiam Israel et remissionem peccatorum.</VERS>
      <VERS vnumber="32">Et nos sumus testes horum verborum, et Spiritus Sanctus, quem dedit Deus oboedientibus sibi ".</VERS>
      <VERS vnumber="33">Haec cum audissent, dissecabantur et volebant interficere illos.</VERS>
      <VERS vnumber="34">Surgens autem quidam in concilio pharisaeus nomine Gamaliel, legis doctor honorabilis universae plebi, iussit foras ad breve homines fieri</VERS>
      <VERS vnumber="35">dixitque ad illos: " Viri Israelitae, attendite vobis super hominibus istis quid acturi sitis.</VERS>
      <VERS vnumber="36">Ante hos enim dies exstitit Theudas dicens esse se aliquem, cui consensit virorum numerus circiter quadringentorum; qui occisus est, et omnes, quicumque credebant ei, dissipati sunt et redacti sunt ad nihilum.</VERS>
      <VERS vnumber="37">Post hunc exstitit Iudas Galilaeus in diebus census et avertit populum post se; et ipse periit, et omnes, quotquot consentiebant ei, dispersi sunt.</VERS>
      <VERS vnumber="38">Et nunc dico vobis: Discedite ab hominibus istis et sinite illos. Quoniam si est ex hominibus consilium hoc aut opus hoc, dissolvetur;</VERS>
      <VERS vnumber="39">si vero ex Deo est, non poteritis dissolvere eos, ne forte et adversus Deum pugnantes inveniamini! ".Consenserunt autem illi</VERS>
      <VERS vnumber="40">et convocantes apostolos, caesis denuntiaverunt, ne loquerentur in nomine Iesu, et dimiserunt eos.</VERS>
      <VERS vnumber="41">Et illi quidem ibant gaudentes a conspectu concilii, quoniam digni habiti sunt pro nomine contumeliam pati;</VERS>
      <VERS vnumber="42">et omni die in templo et circa domos non cessabant docentes et evangelizantes Christum, Iesum.</VERS>
    </CHAPTER>
    <CHAPTER cnumber="6">
      <VERS vnumber="1">In diebus autem illis, crescente numero discipulorum, factus est murmur Graecorum adversus Hebraeos, eo quod neglegerentur in ministerio cotidiano viduae eorum.</VERS>
      <VERS vnumber="2">Convocantes autem Duodecim multitudinem discipulorum, dixerunt: " Non est aequum nos derelinquentes verbum Dei ministrare mensis;</VERS>
      <VERS vnumber="3">considerate vero, fratres, viros ex vobis boni testimonii septem plenos Spiritu et sapientia, quos constituemus super hoc opus;</VERS>
      <VERS vnumber="4">nos vero orationi et ministerio verbi instantes erimus ".</VERS>
      <VERS vnumber="5">Et placuit sermo coram omni multitudine; et elegerunt Stephanum, virum plenum fide et Spiritu Sancto, et Philippum et Prochorum et Nicanorem et Timonem et Parmenam et Nicolaum proselytum Antiochenum,</VERS>
      <VERS vnumber="6">quos statuerunt ante conspectum apostolorum, et orantes imposuerunt eis manus.</VERS>
      <VERS vnumber="7">Et verbum Dei crescebat, et multiplicabatur numerus discipulorum in Ierusalem valde; multa etiam turba sacerdotum oboediebat fidei.</VERS>
      <VERS vnumber="8">Stephanus autem plenus gratia et virtute faciebat prodigia et signa magna in populo.</VERS>
      <VERS vnumber="9">Surrexerunt autem quidam de synagoga, quae appellatur Libertinorum et Cyrenensium et Alexandrinorum et eorum, qui erant a Cilicia et Asia, disputantes cum Stephano;</VERS>
      <VERS vnumber="10">et non poterant resistere sapientiae et Spiritui, quo loquebatur.</VERS>
      <VERS vnumber="11">Tunc submiserunt viros, qui dicerent: " Audivimus eum dicentem verba blasphema in Moysen et Deum ";</VERS>
      <VERS vnumber="12">et commoverunt plebem et seniores et scribas, et concurrentes rapuerunt eum et adduxerunt in concilium</VERS>
      <VERS vnumber="13">et statuerunt testes falsos dicentes: " Homo iste non cessat loqui verba adversus locum sanctum et Legem;</VERS>
      <VERS vnumber="14">audivimus enim eum dicentem quoniam Iesus Nazarenus hic destruet locum istum et mutabit consuetudines, quas tradidit nobis Moyses ".</VERS>
      <VERS vnumber="15">Et intuentes eum omnes, qui sedebant in concilio, viderunt faciem eius tamquam faciem angeli.</VERS>
    </CHAPTER>
    <CHAPTER cnumber="7">
      <VERS vnumber="1">Dixit autem princeps sacerdo tum: " Si haec ita se habent? ".</VERS>
      <VERS vnumber="2">Qui ait: " Viri fratres et patres, audite. Deus gloriae apparuit patri nostro Abraham, cum esset in Mesopotamia, priusquam moraretur in Charran,</VERS>
      <VERS vnumber="3">et dixit ad illum: "Exi de terra tua et de cognatione tua et veni in terram, quam tibi monstravero".</VERS>
      <VERS vnumber="4">Tunc egressus de terra Chaldaeorum habitavit in Charran. Et inde, postquam mortuus est pater eius, transtulit illum in terram istam, in qua nunc vos habitatis;</VERS>
      <VERS vnumber="5">et non dedit illi hereditatem in ea nec passum pedis et repromisit dare illi eam in possessionem et semini eius post ipsum, cum non haberet filium.</VERS>
      <VERS vnumber="6">Locutus est autem sic Deus: "Erit semen eius accola in terra aliena, et servituti eos subicient et male tractabunt annis quadringentis;</VERS>
      <VERS vnumber="7">et gentem, cui servierint, iudicabo ego, dixit Deus; et post haec exibunt et deservient mihi in loco isto".</VERS>
      <VERS vnumber="8">Et dedit illi testamentum circumcisionis; et sic genuit Isaac et circumcidit eum die octava, et Isaac Iacob, et Iacob duodecim patriarchas.</VERS>
      <VERS vnumber="9">Et patriarchae aemulantes Ioseph vendiderunt in Aegyptum; et erat Deus cum eo</VERS>
      <VERS vnumber="10">et eripuit eum ex omnibus tribulationibus eius et dedit ei gratiam et sapientiam in conspectu pharaonis regis Aegypti; et constituit eum praepositum super Aegyptum et super omnem domum suam.</VERS>
      <VERS vnumber="11">Venit autem fames in universam Aegyptum et Chanaan et tribulatio magna, et non inveniebant cibos patres nostri.</VERS>
      <VERS vnumber="12">Cum audisset autem Iacob esse frumentum in Aegypto, misit patres nostros primum;</VERS>
      <VERS vnumber="13">et in secundo cognitus est Ioseph a fratribus suis, et manifestatum est pharaoni genus Ioseph.</VERS>
      <VERS vnumber="14">Mittens autem Ioseph accersivit Iacob patrem suum et omnem cognationem in animabus septuaginta quinque;</VERS>
      <VERS vnumber="15">et descendit Iacob in Aegyptum. Et defunctus est ipse et patres nostri;</VERS>
      <VERS vnumber="16">et translati sunt in Sichem et positi sunt in sepulcro, quod emit Abraham pretio argenti a filiis Hemmor in Sichem.</VERS>
      <VERS vnumber="17">Cum appropinquaret autem tempus repromissionis, quam confessus erat Deus Abrahae, crevit populus et multiplicatus est in Aegypto,</VERS>
      <VERS vnumber="18">quoadusque surrexit rex alius super Aegypto, qui non sciebat Ioseph.</VERS>
      <VERS vnumber="19">Hic circumveniens genus nostrum, afflixit patres, ut exponerent infantes suos, ne vivi servarentur.</VERS>
      <VERS vnumber="20">Eodem tempore natus est Moyses et erat formosus coram Deo; qui nutritus est tribus mensibus in domo patris.</VERS>
      <VERS vnumber="21">Exposito autem illo, sustulit eum filia pharaonis et enutrivit eum sibi in filium;</VERS>
      <VERS vnumber="22">et eruditus est Moyses in omni sapientia Aegyptiorum; et erat potens in verbis et in operibus suis.</VERS>
      <VERS vnumber="23">Cum autem impleretur ei quadraginta annorum tempus, ascendit in cor eius, ut visitaret fratres suos filios Israel.</VERS>
      <VERS vnumber="24">Et cum vidisset quendam iniuriam patientem, vindicavit et fecit ultionem ei, qui opprimebatur, percusso Aegyptio.</VERS>
      <VERS vnumber="25">Existimabat autem intellegere fratres, quoniam Deus per manum ipsius daret salutem illis; at illi non intellexerunt.</VERS>
      <VERS vnumber="26">Atque sequenti die apparuit illis litigantibus et reconciliabat eos in pacem dicens: "Viri, fratres estis; ut quid nocetis alterutrum?".</VERS>
      <VERS vnumber="27">Qui autem iniuriam faciebat proximo, reppulit eum dicens: "Quis te constituit principem et iudicem super nos?</VERS>
      <VERS vnumber="28">Numquid interficere me tu vis, quemadmodum interfecisti heri Aegyptium?".</VERS>
      <VERS vnumber="29">Fugit autem Moyses propter verbum istud; et factus est advena in terra Madian, ubi generavit filios duos.</VERS>
      <VERS vnumber="30">Et expletis annis quadraginta, apparuit illi in deserto montis Sinai angelus in ignis flamma rubi.</VERS>
      <VERS vnumber="31">Moyses autem videns admirabatur visum; accedente autem illo, ut consideraret, facta est vox Domini:</VERS>
      <VERS vnumber="32">"Ego Deus patrum tuorum, Deus Abraham et Isaac et Iacob". Tremefactus autem Moyses non audebat considerare.</VERS>
      <VERS vnumber="33">Dixit autem illi Dominus: "Solve calceamentum pedum tuorum; locus enim, in quo stas, terra sancta est.</VERS>
      <VERS vnumber="34">Videns vidi afflictionem populi mei, qui est in Aegypto, et gemitum eorum audivi et descendi liberare eos; et nunc veni, mittam te in Aegyptum".</VERS>
      <VERS vnumber="35">Hunc Moysen, quem negaverunt dicentes: "Quis te constituit principem et iudicem?", hunc Deus et principem et redemptorem misit cum manu angeli, qui apparuit illi in rubo.</VERS>
      <VERS vnumber="36">Hic eduxit illos faciens prodigia et signa in terra Aegypti et in Rubro mari et in deserto annis quadraginta.</VERS>
      <VERS vnumber="37">Hic est Moyses, qui dixit filiis Israel: "Prophetam vobis suscitabit Deus de fratribus vestris tamquam me".</VERS>
      <VERS vnumber="38">Hic est qui fuit in ecclesia in solitudine cum angelo, qui loquebatur ei in monte Sinai, et cum patribus nostris; qui accepit verba viva dare nobis;</VERS>
      <VERS vnumber="39">cui noluerunt oboedire patres nostri, sed reppulerunt et aversi sunt in cordibus suis in Aegyptum</VERS>
      <VERS vnumber="40">dicentes ad Aaron: "Fac nobis deos, qui praecedant nos; Moyses enim hic, qui eduxit nos de terra Aegypti, nescimus quid factum sit ei".</VERS>
      <VERS vnumber="41">Et vitulum fecerunt in illis diebus et obtulerunt hostiam simulacro et laetabantur in operibus manuum suarum.</VERS>
      <VERS vnumber="42">Convertit autem Deus et tradidit eos servire militiae caeli, sicut scriptum est in libro Prophetarum:Numquid victimas et hostias obtulistis mihiannis quadraginta in deserto, domus Israel?</VERS>
      <VERS vnumber="43">Et suscepistis tabernaculum Molochet sidus dei vestri Rhaephan,figuras, quas fecistis ad adorandum eas.Et transferam vos trans Babylonem".</VERS>
      <VERS vnumber="44">Tabernaculum testimonii erat patribus nostris in deserto, sicut disposuit, qui loquebatur ad Moysen, ut faceret illud secundum formam, quam viderat;</VERS>
      <VERS vnumber="45">quod et induxerunt suscipientes patres nostri cum Iesu in possessionem gentium, quas expulit Deus a facie patrum nostrorum, usque in diebus David,</VERS>
      <VERS vnumber="46">qui invenit gratiam ante Deum et petiit, ut inveniret tabernaculum domui Iacob.</VERS>
      <VERS vnumber="47">Salomon autem aedificavit illi domum.</VERS>
      <VERS vnumber="48">Sed non Altissimus in manufactis habitat, sicut propheta dicit:</VERS>
      <VERS vnumber="49">"Caelum mihi thronus est,terra autem scabellum pedum meorum.Quam domum aedificabitis mihi, dicit Dominus,aut quis locus requietionis meae?</VERS>
      <VERS vnumber="50">Nonne manus mea fecit haec omnia?".</VERS>
      <VERS vnumber="51">Duri cervice et incircumcisi cordibus et auribus, vos semper Spiritui Sancto resistitis; sicut patres vestri, et vos.</VERS>
      <VERS vnumber="52">Quem prophetarum non sunt persecuti patres vestri? Et occiderunt eos, qui praenuntiabant de adventu Iusti, cuius vos nunc proditores et homicidae fuistis,</VERS>
      <VERS vnumber="53">qui accepistis legem in dispositionibus angelorum et non custodistis ".</VERS>
      <VERS vnumber="54">Audientes autem haec, dissecabantur cordibus suis et stridebant dentibus in eum.</VERS>
      <VERS vnumber="55">Cum autem esset plenus Spiritu Sancto, intendens in caelum vidit gloriam Dei et Iesum stantem a dextris Dei</VERS>
      <VERS vnumber="56">et ait: " Ecce video caelos apertos et Filium hominis a dextris stantem Dei ".</VERS>
      <VERS vnumber="57">Exclamantes autem voce magna continuerunt aures suas et impetum fecerunt unanimiter in eum</VERS>
      <VERS vnumber="58">et eicientes extra civitatem lapidabant. Et testes deposuerunt vestimenta sua secus pedes adulescentis, qui vocabatur Saulus.</VERS>
      <VERS vnumber="59">Et lapidabant Stephanum invocantem et dicentem: " Domine Iesu, suscipe spiritum meum ".</VERS>
      <VERS vnumber="60">Positis autem genibus clamavit voce magna: " Domine, ne statuas illis hoc peccatum "; et cum hoc dixisset, obdormivit.</VERS>
    </CHAPTER>
    <CHAPTER cnumber="8">
      <VERS vnumber="1">Saulus autem erat consentiens neci eius. Facta est autem in illa die persecutio magna in ecclesiam, quae erat Hierosolymis; et omnes dispersi sunt per regiones Iudaeae et Samariae praeter apostolos.</VERS>
      <VERS vnumber="2">Sepelierunt autem Stephanum viri timorati et fecerunt planctum magnum super illum.</VERS>
      <VERS vnumber="3">Saulus vero devastabat ecclesiam, per domos intrans et trahens viros ac mulieres tradebat in custodiam.</VERS>
      <VERS vnumber="4">Igitur qui dispersi erant, pertransierunt evangelizantes verbum.</VERS>
      <VERS vnumber="5">Philippus autem descendens in civitatem Samariae praedicabat illis Christum.</VERS>
      <VERS vnumber="6">Intendebant autem turbae his, quae a Philippo dicebantur, unanimiter, audientes et videntes signa, quae faciebat:</VERS>
      <VERS vnumber="7">ex multis enim eorum, qui habebant spiritus immundos, clamantes voce magna exibant; multi autem paralytici et claudi curati sunt.</VERS>
      <VERS vnumber="8">Factum est autem magnum gaudium in illa civitate.</VERS>
      <VERS vnumber="9">Vir autem quidam nomine Simon iampridem erat in civitate magias faciens et dementans gentem Samariae, dicens esse se aliquem magnum;</VERS>
      <VERS vnumber="10">cui attendebant omnes a minimo usque ad maximum dicentes: " Hic est virtus Dei, quae vocatur Magna ".</VERS>
      <VERS vnumber="11">Attendebant autem eum, propter quod multo tempore magiis dementasset eos.</VERS>
      <VERS vnumber="12">Cum vero credidissent Philippo evangelizanti de regno Dei et nomine Iesu Christi, baptizabantur viri ac mulieres.</VERS>
      <VERS vnumber="13">Tunc Simon et ipse credidit et, cum baptizatus esset, adhaerebat Philippo; videns etiam signa et virtutes magnas fieri stupens admirabatur.</VERS>
      <VERS vnumber="14">Cum autem audissent apostoli, qui erant Hierosolymis, quia recepit Samaria verbum Dei, miserunt ad illos Petrum et Ioannem;</VERS>
      <VERS vnumber="15">qui cum descendissent, oraverunt pro ipsis, ut acciperent Spiritum Sanctum:</VERS>
      <VERS vnumber="16">nondum enim super quemquam illorum venerat, sed baptizati tantum erant in nomine Domini Iesu.</VERS>
      <VERS vnumber="17">Tunc imposuerunt manus super illos, et accipiebant Spiritum Sanctum.</VERS>
      <VERS vnumber="18">Cum vidisset autem Simon quia per impositionem manuum apostolorum daretur Spiritus, obtulit eis pecuniam</VERS>
      <VERS vnumber="19">dicens: " Date et mihi hanc potestatem, ut cuicumque imposuero manus, accipiat Spiritum Sanctum ".</VERS>
      <VERS vnumber="20">Petrus autem dixit ad eum: " Argentum tuum tecum sit in perditionem, quoniam donum Dei existimasti pecunia possideri!</VERS>
      <VERS vnumber="21">Non est tibi pars neque sors in verbo isto; cor enim tuum non est rectum coram Deo.</VERS>
      <VERS vnumber="22">Paenitentiam itaque age ab hac nequitia tua et roga Dominum, si forte remittatur tibi haec cogitatio cordis tui;</VERS>
      <VERS vnumber="23">in felle enim amaritudinis et obligatione iniquitatis video te esse ".</VERS>
      <VERS vnumber="24">Respondens autem Simon dixit: " Precamini vos pro me ad Dominum, ut nihil veniat super me horum, quae dixistis ".</VERS>
      <VERS vnumber="25">Et illi quidem testificati et locuti verbum Domini, redibant Hierosolymam et multis vicis Samaritanorum evangelizabant.</VERS>
      <VERS vnumber="26">Angelus autem Domini locutus est ad Philippum dicens: " Surge et vade contra meridianum ad viam, quae descendit ab Ierusalem in Gazam; haec est deserta ".</VERS>
      <VERS vnumber="27">Et surgens abiit; et ecce vir Aethiops eunuchus potens Candacis reginae Aethiopum, qui erat super omnem gazam eius, qui venerat adorare in Ierusalem</VERS>
      <VERS vnumber="28">et revertebatur sedens super currum suum et legebat prophetam Isaiam.</VERS>
      <VERS vnumber="29">Dixit autem Spiritus Philippo: " Accede et adiunge te ad currum istum.</VERS>
      <VERS vnumber="30">Accurrens autem Philippus audivit illum legentem Isaiam prophetam et dixit: " Putasne intellegis, quae legis? ".</VERS>
      <VERS vnumber="31">Qui ait: " Et quomodo possum, si non aliquis ostenderit mihi? ". Rogavitque Philippum, ut ascenderet et sederet secum.</VERS>
      <VERS vnumber="32">Locus autem Scripturae, quem legebat, erat hic: Tamquam ovis ad occisionem ductus estet sicut agnus coram tondente se sine voce,sic non aperit os suum.</VERS>
      <VERS vnumber="33">In humilitate eius iudicium eius sublatum est.Generationem illius quis enarrabit?Quoniam tollitur de terra vita eius ".</VERS>
      <VERS vnumber="34">Respondens autem eunuchus Philippo dixit: " Obsecro te, de quo propheta dicit hoc? De se an de alio aliquo? ".</VERS>
      <VERS vnumber="35">Aperiens autem Philippus os suum et incipiens a Scriptura ista, evangelizavit illi Iesum.</VERS>
      <VERS vnumber="36">Et dum irent per viam, venerunt ad quandam aquam; et ait eunuchus: " Ecce aqua; quid prohibet me baptizari? ".</VERS>
      <VERS vnumber="37">()</VERS>
      <VERS vnumber="38">Et iussit stare currum; et descenderunt uterque in aquam Philippus et eunuchus, et baptizavit eum.</VERS>
      <VERS vnumber="39">Cum autem ascendissent de aqua, Spiritus Domini rapuit Philippum, et amplius non vidit eum eunuchus; ibat autem per viam suam gaudens.</VERS>
      <VERS vnumber="40">Philippus autem inventus est in Azoto et pertransiens evangelizabat civitatibus cunctis, donec veniret Caesaream.</VERS>
    </CHAPTER>
    <CHAPTER cnumber="9">
      <VERS vnumber="1">Saulus autem, adhuc spirans minarum et caedis in discipulos Domini, accessit ad principem sacerdotum</VERS>
      <VERS vnumber="2">et petiit ab eo epistulas in Damascum ad synagogas, ut, si quos invenisset huius viae viros ac mulieres, vinctos perduceret in Ierusalem.</VERS>
      <VERS vnumber="3">Et cum iter faceret, contigit ut appropinquaret Damasco; et subito circumfulsit eum lux de caelo,</VERS>
      <VERS vnumber="4">et cadens in terram audivit vocem dicentem sibi: " Saul, Saul, quid me persequeris? ".</VERS>
      <VERS vnumber="5">Qui dixit: " Quis es, Domine? ". Et ille: " Ego sum Iesus, quem tu persequeris!</VERS>
      <VERS vnumber="6">Sed surge et ingredere civitatem, et dicetur tibi quid te oporteat facere ".</VERS>
      <VERS vnumber="7">Viri autem illi, qui comitabantur cum eo, stabant stupefacti, audientes quidem vocem, neminem autem videntes.</VERS>
      <VERS vnumber="8">Surrexit autem Saulus de terra; apertisque oculis, nihil videbat; ad manus autem illum trahentes introduxerunt Damascum.</VERS>
      <VERS vnumber="9">Et erat tribus diebus non videns et non manducavit neque bibit.</VERS>
      <VERS vnumber="10">Erat autem quidam discipulus Damasci nomine Ananias; et dixit ad illum in visu Dominus: " Anania ". At ille ait: " Ecce ego, Domine ".</VERS>
      <VERS vnumber="11">Et Dominus ad illum: " Surgens vade in vicum, qui vocatur Rectus, et quaere in domo Iudae Saulum nomine Tarsensem; ecce enim orat</VERS>
      <VERS vnumber="12">et vidit virum Ananiam nomine introeuntem et imponentem sibi manus, ut visum recipiat ".</VERS>
      <VERS vnumber="13">Respondit autem Ananias: " Domine, audivi a multis de viro hoc, quanta mala sanctis tuis fecerit in Ierusalem;</VERS>
      <VERS vnumber="14">et hic habet potestatem a principibus sacerdotum alligandi omnes, qui invocant nomen tuum ".</VERS>
      <VERS vnumber="15">Dixit autem ad eum Dominus: " Vade, quoniam vas electionis est mihi iste, ut portet nomen meum coram gentibus et regibus et filiis Israel;</VERS>
      <VERS vnumber="16">ego enim ostendam illi quanta oporteat eum pro nomine meo pati ".</VERS>
      <VERS vnumber="17">Et abiit Ananias; et introivit in domum et imponens ei manus dixit: " Saul frater, Dominus misit me, Iesus qui apparuit tibi in via, qua veniebas, ut videas et implearis Spiritu Sancto ".</VERS>
      <VERS vnumber="18">Et confestim ceciderunt ab oculis eius tamquam squamae, et visum recepit. Et surgens baptizatus est</VERS>
      <VERS vnumber="19">et, cum accepisset cibum, confortatus est.Fuit autem cum discipulis, qui erant Damasci, per dies aliquot;</VERS>
      <VERS vnumber="20">et continuo in synagogis praedicabat Iesum, quoniam hic est Filius Dei.</VERS>
      <VERS vnumber="21">Stupebant autem omnes, qui audiebant, et dicebant: " Nonne hic est, qui expugnabat in Ierusalem eos, qui invocabant nomen istud, et huc ad hoc venerat, ut vinctos illos duceret ad principes sacerdotum? ".</VERS>
      <VERS vnumber="22">Saulus autem magis convalescebat et confundebat Iudaeos, qui habitabant Damasci, affirmans quoniam hic est Christus.</VERS>
      <VERS vnumber="23">Cum implerentur autem dies multi, consilium fecerunt Iudaei, ut eum interficerent;</VERS>
      <VERS vnumber="24">notae autem factae sunt Saulo insidiae eorum. Custodiebant autem et portas die ac nocte, ut eum interficerent;</VERS>
      <VERS vnumber="25">accipientes autem discipuli eius nocte per murum dimiserunt eum submittentes in sporta.</VERS>
      <VERS vnumber="26">Cum autem venisset in Ierusalem, tentabat iungere se discipulis; et omnes timebant eum, non credentes quia esset discipulus.</VERS>
      <VERS vnumber="27">Barnabas autem apprehensum illum duxit ad apostolos et narravit illis quomodo in via vidisset Dominum, et quia locutus est ei, et quomodo in Damasco fiducialiter egerit in nomine Iesu.</VERS>
      <VERS vnumber="28">Et erat cum illis intrans et exiens in Ierusalem, fiducialiter agens in nomine Domini.</VERS>
      <VERS vnumber="29">Loquebatur quoque et disputabat cum Graecis; illi autem quaerebant occidere eum.</VERS>
      <VERS vnumber="30">Quod cum cognovissent, fratres deduxerunt eum Caesaream et dimiserunt Tarsum.</VERS>
      <VERS vnumber="31">Ecclesia quidem per totam Iudaeam et Galilaeam et Samariam habebat pacem; aedificabatur et ambulabat in timore Domini et consolatione Sancti Spiritus crescebat.</VERS>
      <VERS vnumber="32">Factum est autem Petrum, dum pertransiret universos, devenire et ad sanctos, qui habitabant Lyddae.</VERS>
      <VERS vnumber="33">Invenit autem ibi hominem quendam nomine Aeneam ab annis octo iacentem in grabato, qui erat paralyticus.</VERS>
      <VERS vnumber="34">Et ait illi Petrus: " Aenea, sanat te Iesus Christus; surge et sterne tibi ". Et continuo surrexit.</VERS>
      <VERS vnumber="35">Et viderunt illum omnes, qui inhabitabant Lyddam et Saron, qui conversi sunt ad Dominum.</VERS>
      <VERS vnumber="36">In Ioppe autem erat quaedam discipula nomine Tabitha, quae interpretata dicitur Dorcas; haec erat plena operibus bonis et eleemosynis, quas faciebat.</VERS>
      <VERS vnumber="37">Factum est autem in diebus illis ut infirmata moreretur; quam cum lavissent, posuerunt in cenaculo.</VERS>
      <VERS vnumber="38">Cum autem prope esset Lydda ab Ioppe, discipuli audientes quia Petrus esset in ea, miserunt duos viros ad eum rogantes: " Ne pigriteris venire usque ad nos! ".</VERS>
      <VERS vnumber="39">Exsurgens autem Petrus venit cum illis; et cum advenisset, duxerunt illum in cenaculum; et circumsteterunt illum omnes viduae flentes et ostendentes tunicas et vestes, quas faciebat Dorcas, cum esset cum illis.</VERS>
      <VERS vnumber="40">Eiectis autem omnibus foras Petrus, et ponens genua oravit et conversus ad corpus dixit: " Tabitha, surge! ". At illa aperuit oculos suos et, viso Petro, resedit.</VERS>
      <VERS vnumber="41">Dans autem illi manum erexit eam et, cum vocasset sanctos et viduas, exhibuit eam vivam.</VERS>
      <VERS vnumber="42">Notum autem factum est per universam Ioppen, et crediderunt multi in Domino.</VERS>
      <VERS vnumber="43">Factum est autem, ut dies multos moraretur in Ioppe apud quendam Simonem coriarium.</VERS>
    </CHAPTER>
    <CHAPTER cnumber="10">
      <VERS vnumber="1">Vir autem quidam in Cae sarea nomine Cornelius, cen turio cohortis, quae dicitur Italica,</VERS>
      <VERS vnumber="2">religiosus et timens Deum cum omni domo sua, faciens eleemosynas multas plebi et deprecans Deum semper,</VERS>
      <VERS vnumber="3">vidit in visu manifeste quasi hora nona diei angelum Dei introeuntem ad se et dicentem sibi: " Corneli ".</VERS>
      <VERS vnumber="4">At ille intuens eum et timore correptus dixit: " Quid est, domine? ". Dixit autem illi: " Orationes tuae et eleemosynae tuae ascenderunt in memoriam in conspectu Dei.</VERS>
      <VERS vnumber="5">Et nunc mitte viros in Ioppen et accersi Simonem quendam, qui cognominatur Petrus;</VERS>
      <VERS vnumber="6">hic hospitatur apud Simonem quendam coriarium, cui est domus iuxta mare.</VERS>
      <VERS vnumber="7">Ut autem discessit angelus, qui loquebatur illi, cum vocasset duos domesticos suos et militem religiosum ex his, qui illi parebant,</VERS>
      <VERS vnumber="8">et narrasset illis omnia, misit illos in Ioppen.</VERS>
      <VERS vnumber="9">Postera autem die, iter illis facientibus et appropinquantibus civitati, ascendit Petrus super tectum, ut oraret circa horam sextam.</VERS>
      <VERS vnumber="10">Et cum esuriret, voluit gustare; parantibus autem eis, cecidit super eum mentis excessus,</VERS>
      <VERS vnumber="11">et videt caelum apertum et descendens vas quoddam velut linteum magnum quattuor initiis submitti in terram,</VERS>
      <VERS vnumber="12">in quo erant omnia quadrupedia et serpentia terrae et volatilia caeli.</VERS>
      <VERS vnumber="13">Et facta est vox ad eum: " Surge, Petre, occide et manduca! ".</VERS>
      <VERS vnumber="14">Ait autem Petrus: " Nequaquam, Domine, quia numquam manducavi omne commune et immundum ".</VERS>
      <VERS vnumber="15">Et vox iterum secundo ad eum: " Quae Deus purificavit, ne tu commune dixeris ".</VERS>
      <VERS vnumber="16">Hoc autem factum est per ter, et statim receptum est vas in caelum.</VERS>
      <VERS vnumber="17">Et dum intra se haesitaret Petrus quidnam esset visio, quam vidisset, ecce viri, qui missi erant a Cornelio, inquirentes domum Simonis astiterunt ad ianuam</VERS>
      <VERS vnumber="18">et, cum vocassent, interrogabant si Simon, qui cognominatur Petrus, illic haberet hospitium.</VERS>
      <VERS vnumber="19">Petro autem cogitante de visione, dixit Spiritus ei: " Ecce viri tres quaerunt te;</VERS>
      <VERS vnumber="20">surge itaque et descende et vade cum eis nihil dubitans, quia ego misi illos ".</VERS>
      <VERS vnumber="21">Descendens autem Petrus ad viros dixit: " Ecce ego sum, quem quaeritis; quae causa est, propter quam venistis? ".</VERS>
      <VERS vnumber="22">Qui dixerunt: " Cornelius centurio, vir iustus et timens Deum et testimonium habens ab universa gente Iudaeorum, responsum accepit ab angelo sancto accersire te in domum suam et audire verba abs te ".</VERS>
      <VERS vnumber="23">Invitans igitur eos recepit hospitio.Sequenti autem die, surgens profectus est cum eis, et quidam ex fratribus ab Ioppe comitati sunt eum.</VERS>
      <VERS vnumber="24">Altera autem die introivit Caesaream; Cornelius vero exspectabat illos, convocatis cognatis suis et necessariis amicis.</VERS>
      <VERS vnumber="25">Et factum est, cum introisset Petrus, obvius ei Cornelius procidens ad pedes adoravit.</VERS>
      <VERS vnumber="26">Petrus vero levavit eum dicens: " Surge, et ego ipse homo sum ".</VERS>
      <VERS vnumber="27">Et loquens cum illo intravit et invenit multos, qui convenerant;</VERS>
      <VERS vnumber="28">dixitque ad illos: " Vos scitis quomodo illicitum sit viro Iudaeo coniungi aut accedere ad alienigenam. Et mihi ostendit Deus neminem communem aut immundum dicere hominem;</VERS>
      <VERS vnumber="29">propter quod sine dubitatione veni accersitus. Interrogo ergo quam ob causam accersistis me ".</VERS>
      <VERS vnumber="30">Et Cornelius ait: " A nudius quarta die usque in hanc horam orans eram hora nona in domo mea, et ecce vir stetit ante me in veste candida</VERS>
      <VERS vnumber="31">et ait: "Corneli, exaudita est oratio tua, et eleemosynae tuae commemoratae sunt in conspectu Dei.</VERS>
      <VERS vnumber="32">Mitte ergo in Ioppen et accersi Simonem, qui cognominatur Petrus; hic hospitatur in domo Simonis coriarii iuxta mare".</VERS>
      <VERS vnumber="33">Confestim igitur misi ad te, et tu bene fecisti veniendo. Nunc ergo omnes nos in conspectu Dei adsumus audire omnia, quaecumque tibi praecepta sunt a Domino ".</VERS>
      <VERS vnumber="34">Aperiens autem Petrus os dixit: " In veritate comperio quoniam non est personarum acceptor Deus,</VERS>
      <VERS vnumber="35">sed in omni gente, qui timet eum et operatur iustitiam, acceptus est illi.</VERS>
      <VERS vnumber="36">Verbum misit filiis Israel evangelizans pacem per Iesum Christum; hic est omnium Dominus.</VERS>
      <VERS vnumber="37">Vos scitis quod factum est verbum per universam Iudaeam incipiens a Galilaea post baptismum, quod praedicavit Ioannes:</VERS>
      <VERS vnumber="38">Iesum a Nazareth, quomodo unxit eum Deus Spiritu Sancto et virtute, qui pertransivit benefaciendo et sanando omnes oppressos a Diabolo, quoniam Deus erat cum illo.</VERS>
      <VERS vnumber="39">Et nos testes sumus omnium, quae fecit in regione Iudaeorum et Ierusalem; quem et occiderunt suspendentes in ligno.</VERS>
      <VERS vnumber="40">Hunc Deus suscitavit tertia die et dedit eum manifestum fieri</VERS>
      <VERS vnumber="41">non omni populo, sed testibus praeordinatis a Deo, nobis, qui manducavimus et bibimus cum illo postquam resurrexit a mortuis;</VERS>
      <VERS vnumber="42">et praecepit nobis praedicare populo et testificari quia ipse est, qui constitutus est a Deo iudex vivorum et mortuorum.</VERS>
      <VERS vnumber="43">Huic omnes Prophetae testimonium perhibent remissionem peccatorum accipere per nomen eius omnes, qui credunt in eum ".</VERS>
      <VERS vnumber="44">Adhuc loquente Petro verba haec, cecidit Spiritus Sanctus super omnes, qui audiebant verbum.</VERS>
      <VERS vnumber="45">Et obstupuerunt, qui ex circumcisione fideles, qui venerant cum Petro, quia et in nationes gratia Spiritus Sancti effusa est;</VERS>
      <VERS vnumber="46">audiebant enim illos loquentes linguis et magnificantes Deum. Tunc respondit Petrus:</VERS>
      <VERS vnumber="47">" Numquid aquam quis prohibere potest, ut non baptizentur hi, qui Spiritum Sanctum acceperunt sicut et nos? ".</VERS>
      <VERS vnumber="48">Et iussit eos in nomine Iesu Christi baptizari. Tunc rogaverunt eum, ut maneret aliquot diebus.</VERS>
    </CHAPTER>
    <CHAPTER cnumber="11">
      <VERS vnumber="1">Audierunt autem apostoli et fratres, qui erant in Iudaea, quoniam et gentes receperunt verbum Dei.</VERS>
      <VERS vnumber="2">Cum ascendisset autem Petrus in Ierusalem, disceptabant adversus illum, qui erant ex circumcisione,</VERS>
      <VERS vnumber="3">dicentes: " Introisti ad viros praeputium habentes et manducasti cum illis! ".</VERS>
      <VERS vnumber="4">Incipiens autem Petrus exponebat illis ex ordine dicens:</VERS>
      <VERS vnumber="5">" Ego eram in civitate Ioppe orans et vidi in excessu mentis visionem, descendens vas quoddam velut linteum magnum quattuor initiis submitti de caelo et venit usque ad me;</VERS>
      <VERS vnumber="6">in quod intuens considerabam et vidi quadrupedia terrae et bestias et reptilia et volatilia caeli.</VERS>
      <VERS vnumber="7">Audivi autem et vocem dicentem mihi: "Surgens, Petre, occide et manduca!".</VERS>
      <VERS vnumber="8">Dixi autem: Nequaquam, Domine, quia commune aut immundum numquam introivit in os meum.</VERS>
      <VERS vnumber="9">Respondit autem vox secundo de caelo: "Quae Deus mundavit, tu ne commune dixeris".</VERS>
      <VERS vnumber="10">Hoc autem factum est per ter, et retracta sunt rursum omnia in caelum.</VERS>
      <VERS vnumber="11">Et ecce confestim tres viri astiterunt in domo, in qua eramus, missi a Caesarea ad me.</VERS>
      <VERS vnumber="12">Dixit autem Spiritus mihi, ut irem cum illis nihil haesitans. Venerunt autem mecum et sex fratres isti, et ingressi sumus in domum viri.</VERS>
      <VERS vnumber="13">Narravit autem nobis quomodo vidisset angelum ad domum suam stantem et dicentem: "Mitte in Ioppen et accersi Simonem, qui cognominatur Petrus,</VERS>
      <VERS vnumber="14">qui loquetur tibi verba, in quibus salvus eris tu et universa domus tua".</VERS>
      <VERS vnumber="15">Cum autem coepissem loqui, decidit Spiritus Sanctus super eos, sicut et super nos in initio.</VERS>
      <VERS vnumber="16">Recordatus sum autem verbi Domini, sicut dicebat: "Ioannes quidem baptizavit aqua, vos autem baptizabimini in Spiritu Sancto".</VERS>
      <VERS vnumber="17">Si ergo aequale donum dedit illis Deus sicut et nobis, qui credidimus in Dominum Iesum Christum, ego quis eram qui possem prohibere Deum? ".</VERS>
      <VERS vnumber="18">His autem auditis, acquieverunt et glorificaverunt Deum dicentes: " Ergo et gentibus Deus paenitentiam ad vitam dedit ".</VERS>
      <VERS vnumber="19">Et illi quidem, qui dispersi fuerant a tribulatione, quae facta fuerat sub Stephano, perambulaverunt usque Phoenicen et Cyprum et Antiochiam, nemini loquentes verbum; nisi solis Iudaeis.</VERS>
      <VERS vnumber="20">Erant autem quidam ex eis viri Cyprii et Cyrenaei, qui, cum introissent Antiochiam, loquebantur et ad Graecos evangelizantes Dominum Iesum.</VERS>
      <VERS vnumber="21">Et erat manus Domini cum eis; multusque numerus credentium conversus est ad Dominum.</VERS>
      <VERS vnumber="22">Auditus est autem sermo in auribus ecclesiae, quae erat in Ierusalem, super istis, et miserunt Barnabam usque Antiochiam;</VERS>
      <VERS vnumber="23">qui cum pervenisset et vidisset gratiam Dei, gavisus est et hortabatur omnes proposito cordis permanere in Domino,</VERS>
      <VERS vnumber="24">quia erat vir bonus et plenus Spiritu Sancto et fide. Et apposita est turba multa Domino.</VERS>
      <VERS vnumber="25">Profectus est autem Tarsum, ut quaereret Saulum;</VERS>
      <VERS vnumber="26">quem cum invenisset, perduxit Antiochiam. Factum est autem eis, ut annum totum conversarentur in ecclesia et docerent turbam multam, et cognominarentur primum Antiochiae discipuli Christiani.</VERS>
      <VERS vnumber="27">In his autem diebus supervenerunt ab Hierosolymis prophetae Antiochiam;</VERS>
      <VERS vnumber="28">et surgens unus ex eis nomine Agabus significavit per Spiritum famem magnam futuram in universo orbe terrarum; quae facta est sub Claudio.</VERS>
      <VERS vnumber="29">Discipuli autem, prout quis habebat, proposuerunt singuli eorum in ministerium mittere habitantibus in Iudaea fratribus;</VERS>
      <VERS vnumber="30">quod et fecerunt, mittentes ad presbyteros per manum Barnabae et Sauli.</VERS>
    </CHAPTER>
    <CHAPTER cnumber="12">
      <VERS vnumber="1">Illo autem tempore, misit Herodes rex manus, ut affli geret quosdam de ecclesia.</VERS>
      <VERS vnumber="2">Occidit autem Iacobum fratrem Ioannis gladio.</VERS>
      <VERS vnumber="3">Videns autem quia placeret Iudaeis, apposuit apprehendere et Petrum - erant autem dies Azymorum -</VERS>
      <VERS vnumber="4">quem cum apprehendisset, misit in carcerem tradens quattuor quaternionibus militum custodire eum, volens post Pascha producere eum populo.</VERS>
      <VERS vnumber="5">Et Petrus quidem servabatur in carcere; oratio autem fiebat sine intermissione ab ecclesia ad Deum pro eo.</VERS>
      <VERS vnumber="6">Cum autem producturus eum esset Herodes, in ipsa nocte erat Petrus dormiens inter duos milites vinctus catenis duabus, et custodes ante ostium custodiebant carcerem.</VERS>
      <VERS vnumber="7">Et ecce angelus Domini astitit, et lumen refulsit in habitaculo; percusso autem latere Petri, suscitavit eum dicens: " Surge velociter! ". Et ceciderunt catenae de manibus eius.</VERS>
      <VERS vnumber="8">Dixit autem angelus ad eum: " Praecingere et calcea te sandalia tua! ". Et fecit sic. Et dicit illi: " Circumda tibi vestimentum tuum et sequere me! ".</VERS>
      <VERS vnumber="9">Et exiens sequebatur et nesciebat quia verum est, quod fiebat per angelum; aestimabat autem se visum videre.</VERS>
      <VERS vnumber="10">Transeuntes autem primam custodiam et secundam venerunt ad portam ferream, quae ducit ad civitatem, quae ultro aperta est eis, et exeuntes processerunt vicum unum, et continuo discessit angelus ab eo.</VERS>
      <VERS vnumber="11">Et Petrus ad se reversus dixit: " Nunc scio vere quia misit Dominus angelum suum et eripuit me de manu Herodis et de omni exspectatione plebis Iudaeorum ".</VERS>
      <VERS vnumber="12">Consideransque venit ad domum Mariae matris Ioannis, qui cognominatur Marcus, ubi erant multi congregati et orantes.</VERS>
      <VERS vnumber="13">Pulsante autem eo ostium ianuae, processit puella ad audiendum, nomine Rhode;</VERS>
      <VERS vnumber="14">et ut cognovit vocem Petri, prae gaudio non aperuit ianuam, sed intro currens nuntiavit stare Petrum ante ianuam.</VERS>
      <VERS vnumber="15">At illi dixerunt ad eam: " Insanis! ". Illa autem affirmabat sic se habere. Illi autem dicebant: " Angelus eius est ".</VERS>
      <VERS vnumber="16">Petrus autem perseverabat pulsans; cum autem aperuissent, viderunt eum et obstupuerunt.</VERS>
      <VERS vnumber="17">Annuens autem eis manu, ut tacerent, enarravit quomodo Dominus eduxisset eum de carcere dixitque: " Nuntiate Iacobo ct fratribus haec ". Et egressus abiit in alium locum.</VERS>
      <VERS vnumber="18">Facta autem die, erat non parva turbatio inter milites, quidnam de Petro factum esset.</VERS>
      <VERS vnumber="19">Herodes autem, cum requisisset eum et non invenisset, interrogatis custodibus, iussit eos abduci; descendensque a Iudaea in Caesaream ibi commorabatur.</VERS>
      <VERS vnumber="20">Erat autem iratus Tyriis et Sidoniis; at illi unanimes venerunt ad eum et, persuaso Blasto, qui erat super cubiculum regis, postulabant pacem, eo quod aleretur regio eorum ab annona regis.</VERS>
      <VERS vnumber="21">Statuto autem die, Herodes, vestitus veste regia, sedens pro tribunalicontionabatur ad eos;</VERS>
      <VERS vnumber="22">populus autem acclamabat: " Dei vox et non hominis! ".</VERS>
      <VERS vnumber="23">Confestim autem percussit eum angelus Domini, eo quod non dedisset gloriam Deo; et consumptus a vermibus exspiravit.</VERS>
      <VERS vnumber="24">Verbum autem Dei crescebat et multiplicabatur.</VERS>
      <VERS vnumber="25">Barnabas autem et Saulus reversi sunt in Ierusalem expleto ministerio, assumpto Ioanne, qui cognominatus est Marcus.</VERS>
    </CHAPTER>
    <CHAPTER cnumber="13">
      <VERS vnumber="1">Erant autem in ecclesia, quae erat Antiochiae, pro phetae et doctores: Barnabas et Simeon, qui vocabatur Niger, et Lucius Cyrenensis et Manaen, qui erat Herodis tetrarchae collactaneus, et Saulus.</VERS>
      <VERS vnumber="2">Ministrantibus autem illis Domino et ieiunantibus, dixit Spiritus Sanctus: " Separate mihi Barnabam et Saulum in opus, ad quod vocavi eos ".</VERS>
      <VERS vnumber="3">Tunc ieiunantes et orantes imponentesque eis manus dimiserunt illos.</VERS>
      <VERS vnumber="4">Et ipsi quidem missi ab Spiritu Sancto devenerunt Seleuciam et inde navigaverunt Cyprum</VERS>
      <VERS vnumber="5">et, cum venissent Salamina, praedicabant verbum Dei in synagogis Iudaeorum; habebant autem et Ioannem ministrum.</VERS>
      <VERS vnumber="6">Et cum perambulassent universam insulam usque Paphum, invenerunt quendam virum magum pseudoprophetam Iudaeum, cui nomen Bariesu,</VERS>
      <VERS vnumber="7">qui erat cum proconsule Sergio Paulo, viro prudente. Hic, accitis Barnaba et Saulo, quaesivit audire verbum Dei;</VERS>
      <VERS vnumber="8">resistebat autem illis Elymas, magus, sic enim interpretatur nomen eius, quaerens avertere proconsulem a fide.</VERS>
      <VERS vnumber="9">Saulus autem, qui et Paulus, repletus Spiritu Sancto, intuens in eum</VERS>
      <VERS vnumber="10">dixit: " O plene omni dolo et omni fallacia, fili Diaboli, inimice omnis iustitiae, non desines subvertere vias Domini rectas?</VERS>
      <VERS vnumber="11">Et nunc, ecce manus Domini super te; et eris caecus, non videns solem usque ad tempus ". Et confestim cecidit in eum caligo et tenebrae, et circumiens quaerebat, qui eum manum darent.</VERS>
      <VERS vnumber="12">Tunc proconsul, cum vidisset factum, credidit admirans super doctrinam Domini.</VERS>
      <VERS vnumber="13">Et cum a Papho navigassent, qui erant cum Paulo, venerunt Pergen Pamphyliae; Ioannes autem discedens ab eis reversus est Hierosolymam.</VERS>
      <VERS vnumber="14">Illi vero pertranseuntes, a Perge venerunt Antiochiam Pisidiae, et ingressi synagogam die sabbatorum sederunt.</VERS>
      <VERS vnumber="15">Post lectionem autem Legis et Prophetarum, miserunt principes synagogae ad eos dicentes: " Viri fratres, si quis est in vobis sermo exhortationis ad plebem, dicite! ".</VERS>
      <VERS vnumber="16">Surgens autem Paulus et manu silentium indicens ait: " Viri Israelitae et qui timetis Deum, audite.</VERS>
      <VERS vnumber="17">Deus plebis huius Israel elegit patres nostros et plebem exaltavit, cum essent incolae in terra Aegypti, et in brachio excelso eduxit eos ex ea;</VERS>
      <VERS vnumber="18">et per quadraginta fere annorum tempus mores eorum sustinuit in deserto;</VERS>
      <VERS vnumber="19">et destruens gentes septem in terra Chanaan sorte distribuit terram eorum,</VERS>
      <VERS vnumber="20">quasi quadringentos et quinquaginta annos. Et post haec dedit iudices usque ad Samuel prophetam.</VERS>
      <VERS vnumber="21">Et exinde postulaverunt regem, et dedit illis Deus Saul filium Cis, virum de tribu Beniamin, annis quadraginta.</VERS>
      <VERS vnumber="22">Et amoto illo, suscitavit illis David in regem, cui et testimonium perhibens dixit: "Inveni David filium Iesse, virum secundum cor meum, qui faciet omnes voluntates meas".</VERS>
      <VERS vnumber="23">Huius Deus ex semine secundum promissionem eduxit Israel salvatorem Iesum,</VERS>
      <VERS vnumber="24">praedicante Ioanne ante adventum eius baptismum paenitentiae omni populo Israel.</VERS>
      <VERS vnumber="25">Cum impleret autem Ioannes cursum suum, dicebat: "Quid me arbitramini esse? Non sum ego; sed ecce venit post me, cuius non sum dignus calceamenta pedum solvere".</VERS>
      <VERS vnumber="26">Viri fratres, filii generis Abraham et qui in vobis timent Deum, nobis verbum salutis huius missum est.</VERS>
      <VERS vnumber="27">Qui enim habitabant Ierusalem et principes eorum, hunc ignorantes et voces Prophetarum, quae per omne sabbatum leguntur, iudicantes impleverunt;</VERS>
      <VERS vnumber="28">et nullam causam mortis invenientes petierunt a Pilato, ut interficeretur;</VERS>
      <VERS vnumber="29">cumque consummassent omnia, quae de eo scripta erant, deponentes eum de ligno posuerunt in monumento.</VERS>
      <VERS vnumber="30">Deus vero suscitavit eum a mortuis;</VERS>
      <VERS vnumber="31">qui visus est per dies multos his, qui simul ascenderant cum eo de Galilaea in Ierusalem, qui nunc sunt testes eius ad plebem.</VERS>
      <VERS vnumber="32">Et nos vobis evangelizamus eam, quae ad patres promissio facta est,</VERS>
      <VERS vnumber="33">quoniam hanc Deus adimplevit filiis eorum, nobis resuscitans Iesum, sicut et in Psalmo secundo scriptum est:Filius meus es tu; ego hodie genui te".</VERS>
      <VERS vnumber="34">Quod autem suscitaverit eum a mortuis, amplius iam non reversurum in corruptionem, ita dixit: "Dabo vobis sancta David fidelia".</VERS>
      <VERS vnumber="35">Ideoque et in alio dicit:Non dabis Sanctum tuum videre corruptionem".</VERS>
      <VERS vnumber="36">David enim sua generatione cum administrasset voluntati Dei, dormivit et appositus est ad patres suos et vidit corruptionem;</VERS>
      <VERS vnumber="37">quem vero Deus suscitavit, non vidit corruptionem.</VERS>
      <VERS vnumber="38">Notum igitur sit vobis, viri fratres, quia per hunc vobis remissio peccatorum annuntiatur; ab omnibus, quibus non potuistis in lege Moysi iustificari,</VERS>
      <VERS vnumber="39">in hoc omnis, qui credit, iustificatur.</VERS>
      <VERS vnumber="40">Videte ergo, ne superveniat, quod dictum est in Prophetis:</VERS>
      <VERS vnumber="41">"Videte, contemptores,et admiramini et disperdimini,quia opus operor ego in diebus vestris,opus, quod non credetis, si quis enarraverit vobis!" ".</VERS>
      <VERS vnumber="42">Exeuntibus autem illis, rogabant, ut sequenti sabbato loquerentur sibi verba haec.</VERS>
      <VERS vnumber="43">Cumque dimissa esset synagoga, secuti sunt multi Iudaeorum et colentium proselytorum Paulum et Barnabam, qui loquentes suadebant eis, ut permanerent in gratia Dei.</VERS>
      <VERS vnumber="44">Sequenti vero sabbato paene universa civitas convenit audire verbum Domini.</VERS>
      <VERS vnumber="45">Videntes autem turbas Iudaei, repleti sunt zelo; et contradicebant his, quae a Paulo dicebantur, blasphemantes.</VERS>
      <VERS vnumber="46">Tunc audenter Paulus et Barnabas dixerunt: " Vobis oportebat primum loqui verbum Dei; sed quoniam repellitis illud et indignos vos iudicatis aeternae vitae, ecce convertimur ad gentes.</VERS>
      <VERS vnumber="47">Sic enim praecepit nobis Dominus:Posui te in lumen gentium,ut sis in salutem usque ad extremum terrae" ".</VERS>
      <VERS vnumber="48">Audientes autem gentes gaudebant et glorificabant verbum Domini, et crediderunt, quotquot erant praeordinati ad vitam aeternam;</VERS>
      <VERS vnumber="49">ferebatur autem verbum Domini per universam regionem.</VERS>
      <VERS vnumber="50">Iudaei autem concitaverunt honestas inter colentes mulieres et primos civitatis et excitaverunt persecutionem in Paulum et Barnabam et eiecerunt eos de finibus suis.</VERS>
      <VERS vnumber="51">At illi, excusso pulvere pedum in eos, venerunt Iconium;</VERS>
      <VERS vnumber="52">discipuli quoque replebantur gaudio et Spiritu Sancto.</VERS>
    </CHAPTER>
    <CHAPTER cnumber="14">
      <VERS vnumber="1">Factum est autem Iconii, ut eodem modo introirent syna gogam Iudaeorum et ita loquerentur, ut crederet Iudaeorum et Graecorum copiosa multitudo.</VERS>
      <VERS vnumber="2">Qui vero increduli fuerunt Iudaei, suscitaverunt et exacerbaverunt animas gentium adversus fratres.</VERS>
      <VERS vnumber="3">Multo igitur tempore demorati sunt, fiducialiter agentes in Domino, testimonium perhibente verbo gratiae suae, dante signa et prodigia fieri per manus eorum.</VERS>
      <VERS vnumber="4">Divisa est autem multitudo civitatis: et quidam quidem erant cum Iudaeis, quidam vero cum apostolis.</VERS>
      <VERS vnumber="5">Cum autem factus esset impetus gentilium et Iudaeorum cum principibus suis, ut contumeliis afficerent et lapidarent eos,</VERS>
      <VERS vnumber="6">intellegentes confugerunt ad civitates Lycaoniae, Lystram et Derben et ad regionem in circuitu</VERS>
      <VERS vnumber="7">et ibi evangelizantes erant.</VERS>
      <VERS vnumber="8">Et quidam vir in Lystris infirmus pedibus sedebat, claudus ex utero matris suae, qui numquam ambulaverat.</VERS>
      <VERS vnumber="9">Hic audivit Paulum loquentem; qui intuitus eum et videns quia haberet fidem, ut salvus fieret,</VERS>
      <VERS vnumber="10">dixit magna voce: " Surge super pedes tuos rectus! ". Et exsilivit et ambulabat.</VERS>
      <VERS vnumber="11">Turbae autem cum vidissent, quod fecerat Paulus, levaverunt vocem suam Lycaonice dicentes: " Dii similes facti hominibus descenderunt ad nos! ";</VERS>
      <VERS vnumber="12">et vocabant Barnabam Iovem, Paulum vero Mercurium, quoniam ipse erat dux verbi.</VERS>
      <VERS vnumber="13">Sacerdos quoque templi Iovis, quod erat ante civitatem, tauros et coronas ad ianuas afferens cum populis, volebat sacrificare.</VERS>
      <VERS vnumber="14">Quod ubi audierunt apostoli Barnabas et Paulus, conscissis tunicis suis, exsilierunt in turbam clamantes</VERS>
      <VERS vnumber="15">et dicentes: " Viri, quid haec facitis? Et nos mortales sumus similes vobis homines, evangelizantes vobis ab his vanis converti ad Deum vivum, qui fecit caelum et terram et mare et omnia, quae in eis sunt.</VERS>
      <VERS vnumber="16">Qui in praeteritis generationibus permisit omnes gentes ambulare in viis suis;</VERS>
      <VERS vnumber="17">et quidem non sine testimonio semetipsum reliquit benefaciens, de caelo dans vobis pluvias et tempora fructifera, implens cibo et laetitia corda vestra ".</VERS>
      <VERS vnumber="18">Et haec dicentes vix sedaverunt turbas, ne sibi immolarent.</VERS>
      <VERS vnumber="19">Supervenerunt autem ab Antiochia et Iconio Iudaei et persuasis turbis lapidantesque Paulum trahebant extra civitatem aestimantes eum mortuum esse.</VERS>
      <VERS vnumber="20">Circumdantibus autem eum discipulis, surgens intravit civitatem. Et postera die profectus est cum Barnaba in Derben.</VERS>
      <VERS vnumber="21">Cumque evangelizassent civitati illi et docuissent multos, reversi sunt Lystram et Iconium et Antiochiam</VERS>
      <VERS vnumber="22">confirmantes animas discipulorum, exhortantes, ut permanerent in fide, et quoniam per multas tribulationes oportet nos intrare in regnum Dei.</VERS>
      <VERS vnumber="23">Et cum ordinassent illis per singulas ecclesias presbyteros et orassent cum ieiunationibus, commendaverunt eos Domino, in quem crediderant.</VERS>
      <VERS vnumber="24">Transeuntesque Pisidiam venerunt Pamphyliam;</VERS>
      <VERS vnumber="25">et loquentes in Perge verbum descenderunt in Attaliam.</VERS>
      <VERS vnumber="26">Et inde navigaverunt Antiochiam, unde erant traditi gratiae Dei in opus, quod compleverunt.</VERS>
      <VERS vnumber="27">Cum autem venissent et congregassent ecclesiam, rettulerunt quanta fecisset Deus cum illis et quia aperuisset gentibus ostium fidei.</VERS>
      <VERS vnumber="28">Morati sunt autem tempus non modicum cum discipulis.</VERS>
    </CHAPTER>
    <CHAPTER cnumber="15">
      <VERS vnumber="1">Et quidam descendentes de Iudaea docebant fratres: " Nisi circumcidamini secundum morem Moysis, non potestis salvi fieri ".</VERS>
      <VERS vnumber="2">Facta autem seditione et conquisitione non minima Paulo et Barnabae adversum illos, statuerunt, ut ascenderent Paulus et Barnabas et quidam alii ex illis ad apostolos et presbyteros in Ierusalem super hac quaestione.</VERS>
      <VERS vnumber="3">Illi igitur deducti ab ecclesia pertransiebant Phoenicen et Samariam narrantes conversionem gentium et faciebant gaudium magnum omnibus fratribus.</VERS>
      <VERS vnumber="4">Cum autem venissent Hierosolymam, suscepti sunt ab ecclesia et apostolis et presbyteris et annuntiaverunt quanta Deus fecisset cum illis.</VERS>
      <VERS vnumber="5">Surrexerunt autem quidam de haeresi pharisaeorum, qui crediderant, dicentes: " Oportet circumcidere eos, praecipere quoque servare legem Moysis! ".</VERS>
      <VERS vnumber="6">Conveneruntque apostoli et presbyteri videre de verbo hoc.</VERS>
      <VERS vnumber="7">Cum autem magna conquisitio fieret, surgens Petrus dixit ad eos: " Viri fratres, vos scitis quoniam ab antiquis diebus in vobis elegit Deus per os meum audire gentes verbum evangelii et credere;</VERS>
      <VERS vnumber="8">et qui novit corda, Deus, testimonium perhibuit illis dans Spiritum Sanctum sicut et nobis;</VERS>
      <VERS vnumber="9">et nihil discrevit inter nos et illos fide purificans corda eorum.</VERS>
      <VERS vnumber="10">Nunc ergo quid tentatis Deum imponere iugum super cervicem discipulorum, quod neque patres nostri neque nos portare potuimus?</VERS>
      <VERS vnumber="11">Sed per gratiam Domini Iesu credimus salvari quemadmodum et illi ".</VERS>
      <VERS vnumber="12">Tacuit autem omnis multitudo, et audiebant Barnabam et Paulum narrantes quanta fecisset Deus signa et prodigia in gentibus per eos.</VERS>
      <VERS vnumber="13">Et postquam tacuerunt, respondit Iacobus dicens: " Viri fratres, audite me.</VERS>
      <VERS vnumber="14">Simeon narravit quemadmodum primum Deus visitavit sumere ex gentibus populum nomini suo;</VERS>
      <VERS vnumber="15">et huic concordant verba Prophetarum, sicut scriptum est:</VERS>
      <VERS vnumber="16">"Post haec revertaret reaedificabo tabernaculum David, quod decidit,et diruta eius reaedificabo et erigam illud.</VERS>
      <VERS vnumber="17">ut requirant reliqui hominum Dominumet omnes gentes, super quas invocatum est nomen meum,dicit Dominus faciens haec</VERS>
      <VERS vnumber="18">nota a saeculo".</VERS>
      <VERS vnumber="19">Propter quod ego iudico non inquietari eos, qui ex gentibus convertuntur ad Deum,</VERS>
      <VERS vnumber="20">sed scribere ad eos, ut abstineant se a contaminationibus simulacrorum et fornicatione et suffocato et sanguine.</VERS>
      <VERS vnumber="21">Moyses enim a generationibus antiquis habet in singulis civitatibus, qui eum praedicent in synagogis, ubi per omne sabbatum legitur ".</VERS>
      <VERS vnumber="22">Tunc placuit apostolis et presbyteris cum omni ecclesia electos viros ex eis mittere Antiochiam cum Paulo et Barnaba: Iudam, qui cognominatur Barsabbas, et Silam, viros primos in fratribus,</VERS>
      <VERS vnumber="23">scribentes per manum eorum: " Apostoli et presbyteri fratres his, qui sunt Antiochiae et Syriae et Ciliciae, fratribus ex gentibus, salutem!</VERS>
      <VERS vnumber="24">Quoniam audivimus quia quidam ex nobis, quibus non mandavimus, exeuntes turbaverunt vos verbis evertentes animas vestras,</VERS>
      <VERS vnumber="25">placuit nobis collectis in unum eligere viros et mittere ad vos cum carissimis nobis Barnaba et Paulo,</VERS>
      <VERS vnumber="26">hominibus, qui tradiderunt animas suas pro nomine Domini nostri Iesu Christi.</VERS>
      <VERS vnumber="27">Misimus ergo Iudam et Silam, qui et ipsi verbis referent eadem.</VERS>
      <VERS vnumber="28">Visum est enim Spiritui Sancto et nobis nihil ultra imponere vobis oneris quam haec necessario:</VERS>
      <VERS vnumber="29">abstinere ab idolothytis et sanguine et suffocatis et fornicatione; a quibus custodientes vos bene agetis. Valete ".</VERS>
      <VERS vnumber="30">Illi igitur dimissi descenderunt Antiochiam et, congregata multitudine, tradiderunt epistulam;</VERS>
      <VERS vnumber="31">quam cum legissent, gavisi sunt super consolatione.</VERS>
      <VERS vnumber="32">Iudas quoque et Silas, cum et ipsi essent prophetae, verbo plurimo consolati sunt fratres et confirmaverunt.</VERS>
      <VERS vnumber="33">Facto autem tempore, dimissi sunt cum pace a fratribus ad eos, qui miserant illos.</VERS>
      <VERS vnumber="34">()</VERS>
      <VERS vnumber="35">Paulus autem et Barnabas demorabantur Antiochiae docentes et evangelizantes cum aliis pluribus verbum Domini.</VERS>
      <VERS vnumber="36">Post aliquot autem dies dixit ad Barnabam Paulus: " Revertentes visitemus fratres per universas civitates, in quibus praedicavimus verbum Domini, quomodo se habeant ".</VERS>
      <VERS vnumber="37">Barnabas autem volebat secum assumere et Ioannem, qui cognominatur Marcus;</VERS>
      <VERS vnumber="38">Paulus autem iudicabat eum, qui discessisset ab eis a Pamphylia et non isset cum eis in opus, non debere recipi eum.</VERS>
      <VERS vnumber="39">Facta est autem exacerbatio, ita ut discederent ab invicem, et Barnabas, assumpto Marco, navigaret Cyprum.</VERS>
      <VERS vnumber="40">Paulus vero, electo Sila, profectus est, traditus gratiae Domini a fratribus;</VERS>
      <VERS vnumber="41">perambulabat autem Syriam et Ciliciam confirmans ecclesias.</VERS>
    </CHAPTER>
    <CHAPTER cnumber="16">
      <VERS vnumber="1">Pervenit autem in Derben et Lystram. Et ecce discipulus quidam erat ibi nomine Timotheus, filius mulieris Iudaeae fidelis, patre autem Graeco;</VERS>
      <VERS vnumber="2">huic testimonium reddebant, qui in Lystris erant et Iconii fratres.</VERS>
      <VERS vnumber="3">Hunc voluit Paulus secum proficisci et assumens circumcidit eum propter Iudaeos, qui erant in illis locis; sciebant enim omnes quod pater eius Graecus esset.</VERS>
      <VERS vnumber="4">Cum autem pertransirent civitates, tradebant eis custodire dogmata, quae erant decreta ab apostolis et presbyteris, qui essent Hierosolymis.</VERS>
      <VERS vnumber="5">Ecclesiae quidem confirmabantur fide et abundabant numero cotidie.</VERS>
      <VERS vnumber="6">Transierunt autem Phrygiam et Galatiae regionem, vetati a Sancto Spiritu loqui verbum in Asia;</VERS>
      <VERS vnumber="7">cum venissent autem circa Mysiam, tentabant ire Bithyniam, et non permisit eos Spiritus Iesu;</VERS>
      <VERS vnumber="8">cum autem praeterissent Mysiam, descenderunt Troadem.</VERS>
      <VERS vnumber="9">Et visio per noctem Paulo ostensa est: vir Macedo quidam erat stans et deprecans eum et dicens: " Transiens in Macedoniam, adiuva nos! ".</VERS>
      <VERS vnumber="10">Ut autem visum vidit, statim quaesivimus proficisci in Macedoniam, certi facti quia vocasset nos Deus evangelizare eis.</VERS>
      <VERS vnumber="11">Navigantes autem a Troade recto cursu venimus Samothraciam et sequenti die Neapolim</VERS>
      <VERS vnumber="12">et inde Philippos, quae est prima partis Macedoniae civitas, colonia. Eramus autem in hac urbe diebus aliquot commorantes.</VERS>
      <VERS vnumber="13">Die autem sabbatorum egressi sumus foras portam iuxta flumen, ubi putabamus orationem esse, et sedentes loquebamur mulieribus, quae convenerant.</VERS>
      <VERS vnumber="14">Et quaedam mulier nomine Lydia, purpuraria civitatis Thyatirenorum colens Deum, audiebat, cuius Dominus aperuit cor intendere his, quae dicebantur a Paulo.</VERS>
      <VERS vnumber="15">Cum autem baptizata esset et domus eius, deprecata est dicens: " Si iudicastis me fidelem Domino esse, introite in domum meam et manete "; et coegit nos.</VERS>
      <VERS vnumber="16">Factum est autem, euntibus nobis ad orationem, puellam quandam habentem spiritum pythonem obviare nobis, quae quaestum magnum praestabat dominis suis divinando.</VERS>
      <VERS vnumber="17">Haec subsecuta Paulum et nos clamabat dicens: " Isti homines servi Dei Altissimi sunt, qui annuntiant vobis viam salutis ".</VERS>
      <VERS vnumber="18">Hoc autem faciebat multis diebus. Dolens autem Paulus et conversus spiritui dixit: " Praecipio tibi in nomine Iesu Christi exire ab ea "; et exiit eadem hora.</VERS>
      <VERS vnumber="19">Videntes autem domini eius quia exivit spes quaestus eorum, apprehendentes Paulum et Silam traxerunt in forum ad principes;</VERS>
      <VERS vnumber="20">et producentes eos magistratibus dixerunt: " Hi homines conturbant civitatem nostram, cum sint Iudaei,</VERS>
      <VERS vnumber="21">et annuntiant mores, quos non licet nobis suscipere neque facere, cum simus Romani ".</VERS>
      <VERS vnumber="22">Et concurrit plebs adversus eos; et magistratus, scissis tunicis eorum, iusserunt virgis caedi</VERS>
      <VERS vnumber="23">et, cum multas plagas eis imposuissent, miserunt eos in carcerem, praecipientes custodi, ut caute custodiret eos;</VERS>
      <VERS vnumber="24">qui cum tale praeceptum accepisset, misit eos in interiorem carcerem et pedes eorum strinxit in ligno.</VERS>
      <VERS vnumber="25">Media autem nocte, Paulus et Silas orantes laudabant Deum, et audiebant eos, qui in custodia erant;</VERS>
      <VERS vnumber="26">subito vero terraemotus factus est magnus, ita ut moverentur fundamenta carceris, et aperta sunt statim ostia omnia, et universorum vincula soluta sunt.</VERS>
      <VERS vnumber="27">Expergefactus autem custos carceris et videns apertas ianuas carceris, evaginato gladio volebat se interficere, aestimans fugisse vinctos.</VERS>
      <VERS vnumber="28">Clamavit autem Paulus magna voce dicens: " Nihil feceris tibi mali; universi enim hic sumus ".</VERS>
      <VERS vnumber="29">Petitoque lumine, intro cucurrit et tremefactus procidit Paulo et Silae;</VERS>
      <VERS vnumber="30">et producens eos foras ait: " Domini, quid me oportet facere, ut salvus fiam? ".</VERS>
      <VERS vnumber="31">At illi dixerunt: " Crede in Domino Iesu et salvus eris tu et domus tua.</VERS>
      <VERS vnumber="32">Et locuti sunt ei verbum Domini cum omnibus, qui erant in domo eius.</VERS>
      <VERS vnumber="33">Et tollens eos in illa hora noctis lavit eos a plagis, et baptizatus est ipse et omnes eius continuo;</VERS>
      <VERS vnumber="34">cumque perduxisset eos in domum, apposuit mensam et laetatus est cum omni domo sua credens Deo.</VERS>
      <VERS vnumber="35">Et cum dies factus esset, miserunt magistratus lictores dicentes: " Dimitte homines illos! ".</VERS>
      <VERS vnumber="36">Nuntiavit autem custos carceris verba haec Paulo: " Miserunt magistratus, ut dimittamini; nunc igitur exeuntes ite in pace ".</VERS>
      <VERS vnumber="37">Paulus autem dixit eis: " Caesos nos publice, indemnatos, cum homines Romani essemus, miserunt in carcerem; et nunc occulte nos eiciunt? Non ita, sed veniant et ipsi nos educant ".</VERS>
      <VERS vnumber="38">Nuntiaverunt autem magistratibus lictores verba haec. Timueruntque audito quod Romani essent;</VERS>
      <VERS vnumber="39">et venientes deprecati sunt eos et educentes rogabant, ut egrederentur urbem.</VERS>
      <VERS vnumber="40">Exeuntes autem de carcere introierunt ad Lydiam et, visis fratribus, consolati sunt eos et profecti sunt.</VERS>
    </CHAPTER>
    <CHAPTER cnumber="17">
      <VERS vnumber="1">Cum autem perambulassent Amphipolim et Apolloniam, venerunt Thessalonicam, ubi erat synagoga Iudaeorum.</VERS>
      <VERS vnumber="2">Secundum consuetudinem autem suam Paulus introivit ad eos et per sabbata tria disserebat eis de Scripturis</VERS>
      <VERS vnumber="3">adaperiens et comprobans quia Christum oportebat pati et resurgere a mortuis, et: " Hic est Christus, Iesus, quem ego annuntio vobis ".</VERS>
      <VERS vnumber="4">Et quidam ex eis crediderunt et adiuncti sunt Paulo et Silae et de colentibus Graecis multitudo magna et mulieres nobiles non paucae.</VERS>
      <VERS vnumber="5">Zelantes autem Iudaei assumentesque de foro viros quosdam malos et turba facta concitaverunt civitatem; et assistentes domui Iasonis quaerebant eos producere in populum.</VERS>
      <VERS vnumber="6">Et cum non invenissent eos, trahebant Iasonem et quosdam fratres ad politarchas clamantes: " Qui orbem concitaverunt, isti et huc venerunt,</VERS>
      <VERS vnumber="7">quos suscepit Iason; et hi omnes contra decreta Caesaris faciunt, regem alium dicentes esse, Iesum ".</VERS>
      <VERS vnumber="8">Concitaverunt autem plebem et politarchas audientes haec;</VERS>
      <VERS vnumber="9">et accepto satis ab Iasone et a ceteris, dimiserunt eos.</VERS>
      <VERS vnumber="10">Fratres vero confestim per noctem dimiserunt Paulum et Silam in Beroeam; qui cum advenissent, in synagogam Iudaeorum introierunt.</VERS>
      <VERS vnumber="11">Hi autem erant nobiliores eorum, qui sunt Thessalonicae, qui susceperunt verbum cum omni aviditate, cotidie scrutantes Scripturas, si haec ita se haberent.</VERS>
      <VERS vnumber="12">Et multi quidem crediderunt ex eis et Graecarum mulierum honestarum et virorum non pauci.</VERS>
      <VERS vnumber="13">Cum autem cognovissent in Thessalonica Iudaei quia et Beroeae annuntiatum est a Paulo verbum Dei, venerunt et illuc commoventes et turbantes multitudinem.</VERS>
      <VERS vnumber="14">Statimque tunc Paulum dimiserunt fratres, ut iret usque ad mare; Silas autem et Timotheus remanserunt ibi.</VERS>
      <VERS vnumber="15">Qui autem deducebant Paulum, perduxerunt usque Athenas; et accepto mandato ad Silam et Timotheum, ut quam celerrime venirent ad illum, profecti sunt.</VERS>
      <VERS vnumber="16">Paulus autem cum Athenis eos exspectaret, irritabatur spiritus eius in ipso videns idololatriae deditam civitatem.</VERS>
      <VERS vnumber="17">Disputabat igitur in synagoga cum Iudaeis et colentibus et in foro per omnes dies ad eos, qui aderant.</VERS>
      <VERS vnumber="18">Quidam autem ex Epicureis et Stoicis philosophi disserebant cum eo. Et quidam dicebant: " Quid vult seminiverbius hic dicere? "; alii vero: " Novorum daemoniorum videtur annuntiator esse ", quia Iesum et resurrectionem evangelizabat.</VERS>
      <VERS vnumber="19">Et apprehensum eum ad Areopagum duxerunt dicentes: " Possumus scire quae est haec nova, quae a te dicitur, doctrina?</VERS>
      <VERS vnumber="20">Mira enim quaedam infers auribus nostris; volumus ergo scire quidnam velint haec esse ".</VERS>
      <VERS vnumber="21">Athenienses autem omnes et advenae hospites ad nihil aliud vacabant nisi aut dicere aut audire aliquid novi.</VERS>
      <VERS vnumber="22">Stans autem Paulus in medio Areopagi ait: " Viri Athenienses, per omnia quasi superstitiosiores vos video;</VERS>
      <VERS vnumber="23">praeteriens enim et videns simulacra vestra inveni et aram, in qua scriptum erat: "Ignoto deo". Quod ergo ignorantes colitis, hoc ego annuntio vobis.</VERS>
      <VERS vnumber="24">Deus, qui fecit mundum et omnia, quae in eo sunt, hic, caeli et terrae cum sit Dominus, non in manufactis templis inhabitat</VERS>
      <VERS vnumber="25">nec manibus humanis colitur indigens aliquo, cum ipse det omnibus vitam et inspirationem et omnia;</VERS>
      <VERS vnumber="26">fecitque ex uno omne genus hominum inhabitare super universam faciem terrae, definiens statuta tempora et terminos habitationis eorum,</VERS>
      <VERS vnumber="27">quaerere Deum, si forte attrectent eum et inveniant, quamvis non longe sit ab unoquoque nostrum.</VERS>
      <VERS vnumber="28">In ipso enim vivimus et movemur et sumus, sicut et quidam vestrum poetarum dixerunt:Ipsius enim et genus sumus".</VERS>
      <VERS vnumber="29">Genus ergo cum simus Dei, non debemus aestimare auro aut argento aut lapidi, sculpturae artis et cogitationis hominis, divinum esse simile.</VERS>
      <VERS vnumber="30">Et tempora quidem ignorantiae despiciens Deus, nunc annuntiat hominibus, ut omnes ubique paenitentiam agant,</VERS>
      <VERS vnumber="31">eo quod statuit diem, in qua iudicaturus est orbem in iustitia in viro, quem constituit, fidem praebens omnibus suscitans eum a mortuis ".</VERS>
      <VERS vnumber="32">Cum audissent autem resurrectionem mortuorum, quidam quidem irridebant, quidam vero dixerunt: " Audiemus te de hoc iterum ".</VERS>
      <VERS vnumber="33">Sic Paulus exivit de medio eorum.</VERS>
      <VERS vnumber="34">Quidam vero viri adhaerentes ei crediderunt; in quibus et Dionysius Areopagita et mulier nomine Damaris et alii cum eis.</VERS>
    </CHAPTER>
    <CHAPTER cnumber="18">
      <VERS vnumber="1">Post haec discedens ab Athe nis venit Corinthum.</VERS>
      <VERS vnumber="2">Et in veniens quendam Iudaeum nomine Aquilam, Ponticum genere, qui nuper venerat ab Italia, et Priscillam uxorem eius, eo quod praecepisset Claudius discedere omnes Iudaeos a Roma, accessit ad eos</VERS>
      <VERS vnumber="3">et, quia eiusdem erat artis, manebat apud eos et operabatur; erant autem scenofactoriae artis.</VERS>
      <VERS vnumber="4">Disputabat autem in synagoga per omne sabbatum suadebatque Iudaeis et Graecis.</VERS>
      <VERS vnumber="5">Cum venissent autem de Macedonia Silas et Timotheus, instabat verbo Paulus testificans Iudaeis esse Christum Iesum.</VERS>
      <VERS vnumber="6">Contradicentibus autem eis et blasphemantibus, excutiens vestimenta dixit ad eos: " Sanguis vester super caput vestrum! Mundus ego. Ex hoc nunc ad gentes vadam ".</VERS>
      <VERS vnumber="7">Et migrans inde intravit in domum cuiusdam nomine Titi Iusti, colentis Deum, cuius domus erat coniuncta synagogae.</VERS>
      <VERS vnumber="8">Crispus autem archisynagogus credidit Domino cum omni domo sua, et multi Corinthiorum audientes credebant et baptizabantur.</VERS>
      <VERS vnumber="9">Dixit autem Dominus nocte per visionem Paulo: " Noli timere, sed loquere et ne taceas,</VERS>
      <VERS vnumber="10">quia ego sum tecum, et nemo apponetur tibi, ut noceat te, quoniam populus est mihi multus in hac civitate ".</VERS>
      <VERS vnumber="11">Sedit autem annum et sex menses docens apud eos verbum Dei.</VERS>
      <VERS vnumber="12">Gallione autem proconsule Achaiae, insurrexerunt uno animo Iudaei in Paulum et adduxerunt eum ad tribunal</VERS>
      <VERS vnumber="13">dicentes: " Contra legem hic persuadet hominibus colere Deum ".</VERS>
      <VERS vnumber="14">Incipiente autem Paulo aperire os, dixit Gallio ad Iudaeos: " Si quidem esset iniquum aliquid aut facinus pessimum, o Iudaei, merito vos sustinerem;</VERS>
      <VERS vnumber="15">si vero quaestiones sunt de verbo et nominibus et lege vestra, vos ipsi videritis; iudex ego horum nolo esse ".</VERS>
      <VERS vnumber="16">Et minavit eos a tribunali.</VERS>
      <VERS vnumber="17">Apprehendentes autem omnes Sosthenen, principem synagogae, percutiebant ante tribunal; et nihil horum Gallioni curae erat.</VERS>
      <VERS vnumber="18">Paulus vero, cum adhuc sustinuisset dies multos, fratribus valefaciens navigabat Syriam, et cum eo Priscilla et Aquila, qui sibi totonderat in Cenchreis caput; habebat enim votum.</VERS>
      <VERS vnumber="19">Deveneruntque Ephesum, et illos ibi reliquit; ipse vero ingressus synagogam disputabat cum Iudaeis.</VERS>
      <VERS vnumber="20">Rogantibus autem eis, ut ampliore tempore maneret, non consensit,</VERS>
      <VERS vnumber="21">sed valefaciens et dicens: " Iterum revertar ad vos Deo volente ", navigavit ab Epheso;</VERS>
      <VERS vnumber="22">et descendens Caesaream ascendit et salutavit ecclesiam et descendit Antiochiam.</VERS>
      <VERS vnumber="23">Et facto ibi aliquanto tempore, profectus est perambulans ex ordine Galaticam regionem et Phrygiam, confirmans omnes discipulos.</VERS>
      <VERS vnumber="24">Iudaeus autem quidam Apollo nomine, Alexandrinus natione, vir eloquens, devenit Ephesum, potens in Scripturis.</VERS>
      <VERS vnumber="25">Hic erat catechizatus viam Domini; et fervens spiritu loquebatur et docebat diligenter ea, quae sunt de Iesu, sciens tantum baptisma Ioannis.</VERS>
      <VERS vnumber="26">Hic ergo coepit fiducialiter agere in synagoga; quem cum audissent Priscilla et Aquila, assumpserunt eum et diligentius exposuerunt ei viam Dei.</VERS>
      <VERS vnumber="27">Cum autem vellet transire in Achaiam, exhortati fratres scripserunt discipulis, ut susciperent eum; qui cum venisset, contulit multum his, qui crediderant per gratiam;</VERS>
      <VERS vnumber="28">vehementer enim Iudaeos revincebat publice, ostendens per Scripturas esse Christum Iesum.</VERS>
    </CHAPTER>
    <CHAPTER cnumber="19">
      <VERS vnumber="1">Factum est autem, cum Apollo esset Corinthi, ut Paulus, peragratis superioribus partibus, veniret Ephesum et inveniret quosdam discipulos;</VERS>
      <VERS vnumber="2">dixitque ad eos: " Si Spiritum Sanctum accepistis credentes? ". At illi ad eum: " Sed neque, si Spiritus Sanctus est, audivimus ".</VERS>
      <VERS vnumber="3">Ille vero ait: " In quo ergo baptizati estis? ". Qui dixerunt: " In Ioannis baptismate ".</VERS>
      <VERS vnumber="4">Dixit autem Paulus: " Ioannes baptizavit baptisma paenitentiae, populo dicens in eum, qui venturus esset post ipsum ut crederent, hoc est in Iesum ".</VERS>
      <VERS vnumber="5">His auditis, baptizati sunt in nomine Domini Iesu;</VERS>
      <VERS vnumber="6">et cum imposuisset illis manus Paulus, venit Spiritus Sanctus super eos, et loquebantur linguis et prophetabant.</VERS>
      <VERS vnumber="7">Erant autem omnes viri fere duodecim.</VERS>
      <VERS vnumber="8">Introgressus autem synagogam cum fiducia loquebatur per tres menses disputans et suadens de regno Dei.</VERS>
      <VERS vnumber="9">Cum autem quidam indurarentur et non crederent maledicentes viam coram multitudine, discedens ab eis segregavit discipulos, cotidie disputans in schola Tyranni.</VERS>
      <VERS vnumber="10">Hoc autem factum est per biennium, ita ut omnes, qui habitabant in Asia, audirent verbum Domini, Iudaei atque Graeci.</VERS>
      <VERS vnumber="11">Virtutesque non quaslibet Deus faciebat per manus Pauli,</VERS>
      <VERS vnumber="12">ita ut etiam super languidos deferrentur a corpore eius sudaria vel semicinctia, et recederent ab eis languores, et spiritus nequam egrederentur.</VERS>
      <VERS vnumber="13">Tentaverunt autem quidam et de circumeuntibus Iudaeis exorcistis invocare super eos, qui habebant spiritus malos, nomen Domini Iesu dicentes: " Adiuro vos per Iesum, quem Paulus praedicat ".</VERS>
      <VERS vnumber="14">Erant autem cuiusdam Scevae Iudaei principis sacerdotum septem filii, qui hoc faciebant.</VERS>
      <VERS vnumber="15">Respondens autem spiritus nequam dixit eis: " Iesum novi et Paulum scio; vos autem qui estis? ".</VERS>
      <VERS vnumber="16">Et insiliens homo in eos, in quo erat spiritus malus, dominatus amborum invaluit contra eos, ita ut nudi et vulnerati effugerent de domo illa.</VERS>
      <VERS vnumber="17">Hoc autem notum factum est omnibus Iudaeis atque Graecis, qui habitabant Ephesi, et cecidit timor super omnes illos, et magnificabatur nomen Domini Iesu.</VERS>
      <VERS vnumber="18">Multique credentium veniebant confitentes et annuntiantes actus suos.</VERS>
      <VERS vnumber="19">Multi autem ex his, qui fuerant curiosa sectati, conferentes libros combusserunt coram omnibus; et computaverunt pretia illorum et invenerunt argenti quinquaginta milia.</VERS>
      <VERS vnumber="20">Ita fortiter verbum Domini crescebat et convalescebat.</VERS>
      <VERS vnumber="21">His autem expletis, proposuit Paulus in Spiritu, transita Macedonia et Achaia, ire Hierosolymam, dicens: " Postquam fuero ibi, oportet me et Romam videre ".</VERS>
      <VERS vnumber="22">Mittens autem in Macedoniam duos ex ministrantibus sibi, Timotheum et Erastum, ipse remansit ad tempus in Asia.</VERS>
      <VERS vnumber="23">Facta est autem in illo tempore turbatio non minima de via.</VERS>
      <VERS vnumber="24">Demetrius enim quidam nomine, argentarius, faciens aedes argenteas Dianae praestabat artificibus non modicum quaestum;</VERS>
      <VERS vnumber="25">quos congregans et eos, qui eiusmodi erant opifices, dixit: " Viri, scitis quia de hoc artificio acquisitio est nobis;</VERS>
      <VERS vnumber="26">et videtis et auditis quia non solum Ephesi, sed paene totius Asiae Paulus hic suadens avertit multam turbam dicens quoniam non sunt dii, qui manibus fiunt.</VERS>
      <VERS vnumber="27">Non solum autem haec periclitatur nobis pars in redargutionem venire, sed et magnae deae Dianae templum in nihilum reputari, et destrui incipiet maiestas eius, quam tota Asia et orbis colit ".</VERS>
      <VERS vnumber="28">His auditis, repleti sunt ira et clamabant dicentes: " Magna Diana Ephesiorum! ";</VERS>
      <VERS vnumber="29">et impleta est civitas confusione, et impetum fecerunt uno animo in theatrum, rapto Gaio et Aristarcho Macedonibus, comitibus Pauli.</VERS>
      <VERS vnumber="30">Paulo autem volente intrare in populum, non permiserunt discipuli;</VERS>
      <VERS vnumber="31">quidam autem de Asiarchis, qui erant amici eius, miserunt ad eum rogantes, ne se daret in theatrum.</VERS>
      <VERS vnumber="32">Alii autem aliud clamabant; erat enim ecclesia confusa, et plures nesciebant qua ex causa convenissent.</VERS>
      <VERS vnumber="33">De turba autem instruxerunt Alexandrum, propellentibus eum Iudaeis; Alexander ergo, manu silentio postulato, volebat rationem reddere populo.</VERS>
      <VERS vnumber="34">Quem ut cognoverunt Iudaeum esse, vox facta est una omnium quasi per horas duas clamantium: " Magna Diana Ephesiorum ".</VERS>
      <VERS vnumber="35">Et cum sedasset scriba turbam, dixit: " Viri Ephesii, quis enim est hominum, qui nesciat Ephesiorum civitatem cultricem esse magnae Dianae et simulacri a Iove delapsi?</VERS>
      <VERS vnumber="36">Cum ergo his contradici non possit, oportet vos sedatos esse et nihil temere agere.</VERS>
      <VERS vnumber="37">Adduxistis enim homines istos neque sacrilegos neque blasphemantes deam nostram.</VERS>
      <VERS vnumber="38">Quod si Demetrius et, qui cum eo sunt, artifices habent adversus aliquem causam, conventus forenses aguntur, et proconsules sunt: accusent invicem.</VERS>
      <VERS vnumber="39">Si quid autem ulterius quaeritis, in legitima ecclesia poterit absolvi.</VERS>
      <VERS vnumber="40">Nam et periclitamur argui seditionis hodiernae, cum nullus obnoxius sit, de quo non possimus reddere rationem concursus istius ". Et cum haec dixisset, dimisit ecclesiam.</VERS>
    </CHAPTER>
    <CHAPTER cnumber="20">
      <VERS vnumber="1">Postquam autem cessavit tumultus, accersitis Paulus discipulis et exhortatus eos, valedixit et profectus est, ut iret in Macedoniam.</VERS>
      <VERS vnumber="2">Cum autem perambulasset partes illas et exhortatus eos fuisset multo sermone, venit ad Graeciam;</VERS>
      <VERS vnumber="3">cumque fecisset menses tres, factae sunt illi insidiae a Iudaeis navigaturo in Syriam, habuitque consilium, ut reverteretur per Macedoniam.</VERS>
      <VERS vnumber="4">Comitabatur autem eum Sopater Pyrrhi Beroeensis, Thessalonicensium vero Aristarchus et Secundus et Gaius Derbeus et Timotheus, Asiani vero Tychicus et Trophimus.</VERS>
      <VERS vnumber="5">Hi cum praecessissent, sustinebant nos Troade;</VERS>
      <VERS vnumber="6">nos vero navigavimus post dies Azymorum a Philippis et venimus ad eos Troadem in diebus quinque, ubi demorati sumus diebus septem.</VERS>
      <VERS vnumber="7">In una autem sabbatorum, cum convenissemus ad frangendum panem, Paulus disputabat eis, profecturus in crastinum, protraxitque sermonem usque in mediam noctem.</VERS>
      <VERS vnumber="8">Erant autem lampades copiosae in cenaculo, ubi eramus congregati;</VERS>
      <VERS vnumber="9">sedens autem quidam adulescens nomine Eutychus super fenestram, cum mergeretur somno gravi, disputante diutius Paulo, eductus somno cecidit de tertio cenaculo deorsum et sublatus est mortuus.</VERS>
      <VERS vnumber="10">Cum descendisset autem Paulus, incubuit super eum et complexus dixit: " Nolite turbari, anima enim ipsius in eo est! ".</VERS>
      <VERS vnumber="11">Ascendens autem frangensque panem et gustans satisque allocutus usque in lucem, sic profectus est.</VERS>
      <VERS vnumber="12">Adduxerunt autem puerum viventem et consolati sunt non minime.</VERS>
      <VERS vnumber="13">Nos autem praecedentes navi enavigavimus in Asson, inde suscepturi Paulum; sic enim disposuerat volens ipse per terram iter facere.</VERS>
      <VERS vnumber="14">Cum autem convenisset nos in Asson, assumpto eo, venimus Mitylenen</VERS>
      <VERS vnumber="15">et inde navigantes sequenti die pervenimus contra Chium et alia applicuimus Samum et sequenti venimus Miletum.</VERS>
      <VERS vnumber="16">Proposuerat enim Paulus transnavigare Ephesum, ne qua mora illi fieret in Asia; festinabat enim, si possibile sibi esset, ut diem Pentecosten faceret Hierosolymis.</VERS>
      <VERS vnumber="17">A Mileto autem mittens Ephesum convocavit presbyteros ecclesiae.</VERS>
      <VERS vnumber="18">Qui cum venissent ad eum, dixit eis: " Vos scitis a prima die, qua ingressus sum in Asiam, qualiter vobiscum per omne tempus fuerim,</VERS>
      <VERS vnumber="19">serviens Domino cum omni humilitate et lacrimis et tentationibus, quae mihi acciderunt in insidiis Iudaeorum;</VERS>
      <VERS vnumber="20">quomodo nihil subtraxerim utilium, quominus annuntiarem vobis et docerem vos publice et per domos,</VERS>
      <VERS vnumber="21">testificans Iudaeis atque Graecis in Deum paenitentiam et fidem in Dominum nostrum Iesum.</VERS>
      <VERS vnumber="22">Et nunc ecce alligatus ego Spiritu vado in Ierusalem, quae in ea eventura sint mihi ignorans,</VERS>
      <VERS vnumber="23">nisi quod Spiritus Sanctus per omnes civitates protestatur mihi dicens quoniam vincula et tribulationes me manent.</VERS>
      <VERS vnumber="24">Sed nihili facio animam meam pretiosam mihi, dummodo consummem cursum meum et ministerium, quod accepi a Domino Iesu, testificari evangelium gratiae Dei.</VERS>
      <VERS vnumber="25">Et nunc ecce ego scio quia amplius non videbitis faciem meam vos omnes, per quos transivi praedicans regnum;</VERS>
      <VERS vnumber="26">quapropter contestor vos hodierna die, quia mundus sum a sanguine omnium;</VERS>
      <VERS vnumber="27">non enim subterfugi, quominus annuntiarem omne consilium Dei vobis.</VERS>
      <VERS vnumber="28">Attendite vobis et universo gregi, in quo vos Spiritus Sanctus posuit episcopos, pascere ecclesiam Dei, quam acquisivit sanguine suo.</VERS>
      <VERS vnumber="29">Ego scio quoniam intrabunt post discessionem meam lupi graves in vos non parcentes gregi;</VERS>
      <VERS vnumber="30">et ex vobis ipsis exsurgent viri loquentes perversa, ut abstrahant discipulos post se.</VERS>
      <VERS vnumber="31">Propter quod vigilate, memoria retinentes quoniam per triennium nocte et die non cessavi cum lacrimis monens unumquemque vestrum.</VERS>
      <VERS vnumber="32">Et nunc commendo vos Deo et verbo gratiae ipsius, qui potens est aedificare et dare hereditatem in sanctificatis omnibus.</VERS>
      <VERS vnumber="33">Argentum aut aurum aut vestem nullius concupivi;</VERS>
      <VERS vnumber="34">ipsi scitis quoniam ad ea, quae mihi opus erant et his, qui mecum sunt, ministraverunt manus istae.</VERS>
      <VERS vnumber="35">Omnia ostendi vobis quoniam sic laborantes oportet suscipere infirmos, ac meminisse verborum Domini Iesu, quoniam ipse dixit: "Beatius est magis dare quam accipere!" ".</VERS>
      <VERS vnumber="36">Et cum haec dixisset, positis genibus suis, cum omnibus illis oravit.</VERS>
      <VERS vnumber="37">Magnus autem fletus factus est omnium; et procumbentes super collum Pauli osculabantur eum</VERS>
      <VERS vnumber="38">dolentes maxime in verbo, quod dixerat, quoniam amplius faciem eius non essent visuri. Et deducebant eum ad navem.</VERS>
    </CHAPTER>
    <CHAPTER cnumber="21">
      <VERS vnumber="1">Cum autem factum esset, ut navigaremus abstracti ab eis, recto cursu venimus Cho et sequenti die Rhodum et inde Patara;</VERS>
      <VERS vnumber="2">et cum invenissemus navem transfretantem in Phoenicen, ascendentes navigavimus.</VERS>
      <VERS vnumber="3">Cum paruissemus autem Cypro, et relinquentes eam ad sinistram navigabamus in Syriam et venimus Tyrum, ibi enim navis erat expositura onus.</VERS>
      <VERS vnumber="4">Inventis autem discipulis, mansimus ibi diebus septem; qui Paulo dicebant per Spiritum, ne iret Hierosolymam.</VERS>
      <VERS vnumber="5">Et explicitis diebus, profecti ibamus, deducentibus nos omnibus cum uxoribus et filiis usque foras civitatem; et positis genibus in litore orantes,</VERS>
      <VERS vnumber="6">valefecimus invicem et ascendimus in navem; illi autem redierunt in sua.</VERS>
      <VERS vnumber="7">Nos vero, navigatione explicita, a Tyro devenimus Ptolemaida et, salutatis fratribus, mansimus die una apud illos.</VERS>
      <VERS vnumber="8">Alia autem die profecti venimus Caesaream et intrantes in domum Philippi evangelistae, qui erat de septem, mansimus apud eum.</VERS>
      <VERS vnumber="9">Huic autem erant filiae quattuor virgines prophetantes.</VERS>
      <VERS vnumber="10">Et cum moraremur plures dies, supervenit quidam a Iudaea propheta nomine Agabus;</VERS>
      <VERS vnumber="11">is cum venisset ad nos et tulisset zonam Pauli, alligans sibi pedes et manus dixit: " Haec dicit Spiritus Sanctus: Virum, cuius est zona haec, sic alligabunt in Ierusalem Iudaei et tradent in manus gentium ".</VERS>
      <VERS vnumber="12">Quod cum audissemus, rogabamus nos et, qui loci illius erant, ne ipse ascenderet Ierusalem.</VERS>
      <VERS vnumber="13">Tunc respondit Paulus: " Quid facitis flentes et affligentes cor meum? Ego enim non solum alligari sed et mori in Ierusalem paratus sum propter nomen Domini Iesu ".</VERS>
      <VERS vnumber="14">Et cum ei suadere non possemus, quievimus dicentes: " Domini voluntas fiat! ".</VERS>
      <VERS vnumber="15">Post dies autem istos praeparati ascendebamus Hierosolymam;</VERS>
      <VERS vnumber="16">venerunt autem et ex discipulis a Caesarea nobiscum adducentes apud quem hospitaremur, Mnasonem quendam Cyprium, antiquum discipulum.</VERS>
      <VERS vnumber="17">Et cum venissemus Hierosolymam, libenter exceperunt nos fratres.</VERS>
      <VERS vnumber="18">Sequenti autem die introibat Paulus nobiscum ad Iacobum, omnesque collecti sunt presbyteri.</VERS>
      <VERS vnumber="19">Quos cum salutasset, narrabat per singula, quae fecisset Deus in gentibus per ministerium ipsius.</VERS>
      <VERS vnumber="20">At illi cum audissent, glorificabant Deum dixeruntque ei: " Vides, frater, quot milia sint in Iudaeis, qui crediderunt, et omnes aemulatores sunt legis;</VERS>
      <VERS vnumber="21">audierunt autem de te quia discessionem doceas a Moyse omnes, qui per gentes sunt, Iudaeos, dicens non debere circumcidere eos filios suos neque secundum consuetudines ambulare.</VERS>
      <VERS vnumber="22">Quid ergo est? Utique audient te supervenisse.</VERS>
      <VERS vnumber="23">Hoc ergo fac, quod tibi dicimus. Sunt nobis viri quattuor votum habentes super se;</VERS>
      <VERS vnumber="24">his assumptis, sanctifica te cum illis et impende pro illis, ut radant capita, et scient omnes quia, quae de te audierunt, nihil sunt, sed ambulas et ipse custodiens legem.</VERS>
      <VERS vnumber="25">De his autem, qui crediderunt, gentibus nos scripsimus iudicantes, ut abstineant ab idolothyto et sanguine et suffocato et fornicatione ".</VERS>
      <VERS vnumber="26">Tunc Paulus, assumptis viris, postera die purificatus cum illis intravit in templum annuntians expletionem dierum purificationis, donec offerretur pro unoquoque eorum oblatio.</VERS>
      <VERS vnumber="27">Dum autem septem dies consummarentur, hi, qui de Asia erant, Iudaei cum vidissent eum in templo, concitaverunt omnem turbam et iniecerunt ei manus</VERS>
      <VERS vnumber="28">clamantes: " Viri Israelitae, adiuvate! Hic est homo, qui adversus populum et legem et locum hunc omnes ubique docens, insuper et Graecos induxit in templum et polluit sanctum locum istum ".</VERS>
      <VERS vnumber="29">Viderant enim Trophimum Ephesium in civitate cum ipso, quem aestimabant quoniam in templum induxisset Paulus.</VERS>
      <VERS vnumber="30">Commotaque est civitas tota, et facta est concursio populi, et apprehendentes Paulum trahebant eum extra templum, et statim clausae sunt ianuae.</VERS>
      <VERS vnumber="31">Quaerentibus autem eum occidere, nuntiatum est tribuno cohortis quia tota confunditur Ierusalem,</VERS>
      <VERS vnumber="32">qui statim, assumptis militibus et centurionibus, decucurrit ad illos; qui cum vidissent tribunum et milites, cessaverunt percutere Paulum.</VERS>
      <VERS vnumber="33">Tunc accedens tribunus apprehendit eum et iussit alligari catenis duabus et interrogabat quis esset et quid fecisset.</VERS>
      <VERS vnumber="34">Alii autem aliud clamabant in turba; et cum non posset certum cognoscere prae tumultu, iussit duci eum in castra.</VERS>
      <VERS vnumber="35">Et cum venisset ad gradus, contigit ut portaretur a militibus propter vim turbae;</VERS>
      <VERS vnumber="36">sequebatur enim multitudo populi clamantes: " Tolle eum! ".</VERS>
      <VERS vnumber="37">Et cum coepisset induci in castra, Paulus dicit tribuno: " Si licet mihi loqui aliquid ad te? ". Qui dixit: " Graece nosti?</VERS>
      <VERS vnumber="38">Nonne tu es Aegyptius, qui ante hos dies tumultum concitasti et eduxisti in desertum quattuor milia virorum sicariorum? ".</VERS>
      <VERS vnumber="39">Et dixit Paulus: " Ego homo sum quidem Iudaeus a Tarso Ciliciae, non ignotae civitatis municeps; rogo autem te, permitte mihi loqui ad populum.</VERS>
      <VERS vnumber="40">Et cum ille permisisset, Paulus stans in gradibus annuit manu ad plebem et, magno silentio facto, allocutus est Hebraea lingua dicens:</VERS>
    </CHAPTER>
    <CHAPTER cnumber="22">
      <VERS vnumber="1">" Viri fratres et patres, audi te a me, quam ad vos nunc reddo, rationem.</VERS>
      <VERS vnumber="2">Cum audissent autem quia Hebraea lingua loquebatur ad illos, magis praestiterunt silentium. Et dixit:</VERS>
      <VERS vnumber="3">" Ego sum vir Iudaeus, natus Tarso Ciliciae, enutritus autem in ista civitate, secus pedes Gamaliel eruditus iuxta veritatem paternae legis, aemulator Dei, sicut et vos omnes estis hodie.</VERS>
      <VERS vnumber="4">Qui hanc viam persecutus sum usque ad mortem, alligans et tradens in custodias viros ac mulieres,</VERS>
      <VERS vnumber="5">sicut et princeps sacerdotum testimonium mihi reddit et omne concilium; a quibus et epistulas accipiens ad fratres, Damascum pergebam, ut adducerem et eos, qui ibi essent, vinctos in Ierusalem, uti punirentur.</VERS>
      <VERS vnumber="6">Factum est autem, eunte me et appropinquante Damasco, circa mediam diem subito de caelo circumfulsit me lux copiosa;</VERS>
      <VERS vnumber="7">et decidi in terram et audivi vocem dicentem mihi: "Saul, Saul, quid me persequeris?".</VERS>
      <VERS vnumber="8">Ego autem respondi: "Quis es, Domine?". Dixitque ad me: "Ego sum Iesus Nazarenus, quem tu persequeris".</VERS>
      <VERS vnumber="9">Et, qui mecum erant, lumen quidem viderunt, vocem autem non audierunt eius, qui loquebatur mecum.</VERS>
      <VERS vnumber="10">Et dixi: "Quid faciam, Domine?". Dominus autem dixit ad me: "Surgens vade Damascum, et ibi tibi dicetur de omnibus, quae statutum est tibi, ut faceres".</VERS>
      <VERS vnumber="11">Et cum non viderem prae claritate luminis illius, ad manum deductus a comitibus veni Damascum.</VERS>
      <VERS vnumber="12">Ananias autem quidam vir religiosus secundum legem, testimonium habens ab omnibus habitantibus Iudaeis,</VERS>
      <VERS vnumber="13">veniens ad me et astans dixit mihi: "Saul frater, respice!". Et ego eadem hora respexi in eum.</VERS>
      <VERS vnumber="14">At ille dixit: "Deus patrum nostrorum praeordinavit te, ut cognosceres voluntatem eius et videres Iustum et audires vocem ex ore eius,</VERS>
      <VERS vnumber="15">quia eris testis illi ad omnes homines eorum, quae vidisti et audisti.</VERS>
      <VERS vnumber="16">Et nunc quid moraris? Exsurgens baptizare et ablue peccata tua, invocato nomine ipsius".</VERS>
      <VERS vnumber="17">Factum est autem, revertenti mihi in Ierusalem et oranti in templo fieri me in stupore mentis</VERS>
      <VERS vnumber="18">et videre illum dicentem mihi: "Festina et exi velociter ex Ierusalem, quoniam non recipient testimonium tuum de me".</VERS>
      <VERS vnumber="19">Et ego dixi: "Domine, ipsi sciunt quia ego eram concludens in carcerem et caedens per synagogas eos, qui credebant in te;</VERS>
      <VERS vnumber="20">et cum funderetur sanguis Stephani testis tui, et ipse astabam et consentiebam et custodiebam vestimenta interficientium illum".</VERS>
      <VERS vnumber="21">Et dixit ad me: "Vade, quoniam ego in nationes longe mittam te" ".</VERS>
      <VERS vnumber="22">Audiebant autem eum usque ad hoc verbum et levaverunt vocem suam dicentes: " Tolle de terra eiusmodi, non enim fas est eum vivere! ".</VERS>
      <VERS vnumber="23">Vociferantibus autem eis et proicientibus vestimenta sua et pulverem iactantibus in aerem,</VERS>
      <VERS vnumber="24">iussit tribunus induci eum in castra dicens flagellis eum interrogari, ut sciret propter quam causam sic acclamarent ei.</VERS>
      <VERS vnumber="25">Et cum astrinxissent eum loris, dixit astanti centurioni Paulus: " Si hominem Romanum et indemnatum licet vobis flagellare? ".</VERS>
      <VERS vnumber="26">Quo audito, centurio accedens ad tribunum nuntiavit dicens: " Quid acturus es? Hic enim homo Romanus est ".</VERS>
      <VERS vnumber="27">Accedens autem tribunus dixit illi: " Dic mihi, tu Romanus es? ". At ille dixit: " Etiam ".</VERS>
      <VERS vnumber="28">Et respondit tribunus: " Ego multa summa civitatem hanc consecutus sum. Et Paulus ait: " Ego autem et natus sum ".</VERS>
      <VERS vnumber="29">Protinus ergo discesserunt ab illo, qui eum interrogaturi erant; tribunus quoque timuit, postquam rescivit quia Romanus esset, et quia alligasset eum.</VERS>
      <VERS vnumber="30">Postera autem die, volens scire diligenter qua ex causa accusaretur a Iudaeis, solvit eum et iussit principes sacerdotum convenire et omne concilium et producens Paulum statuit coram illis.</VERS>
    </CHAPTER>
    <CHAPTER cnumber="23">
      <VERS vnumber="1">Intendens autem concilium Paulus ait: " Viri fratres, ego omni conscientia bona conversatus sum ante Deum usque in hodiernum diem ".</VERS>
      <VERS vnumber="2">Princeps autem sacerdotum Ananias praecepit astantibus sibi percutere os eius.</VERS>
      <VERS vnumber="3">Tunc Paulus ad eum dixit: " Percutiet te Deus, paries dealbate! Et tu sedes iudicans me secundum legem et contra legem iubes me percuti? ".</VERS>
      <VERS vnumber="4">Et, qui astabant, dixerunt: " Summum sacerdotem Dei maledicis?".</VERS>
      <VERS vnumber="5">Dixit autem Paulus: " Nesciebam, fratres, quia princeps est sacerdotum; scriptum est enim: "Principem populi tui non maledices" ".</VERS>
      <VERS vnumber="6">Sciens autem Paulus quia una pars esset sadducaeorum, et altera pharisaeorum, exclamabat in concilio: " Viri fratres, ego pharisaeus sum, filius pharisaeorum; de spe et resurrectione mortuorum ego iudicor ".</VERS>
      <VERS vnumber="7">Et cum haec diceret, facta est dissensio inter pharisaeos et sadducaeos; et divisa est multitudo.</VERS>
      <VERS vnumber="8">Sadducaei enim dicunt non esse resurrectionem neque angelum neque spiritum; pharisaei autem utrumque confitentur.</VERS>
      <VERS vnumber="9">Factus est autem clamor magnus; et surgentes scribae quidam partis pharisaeorum pugnabant dicentes: " Nihil mali invenimus in homine isto: quod si spiritus locutus est ei aut angelus ";</VERS>
      <VERS vnumber="10">et cum magna dissensio facta esset, timens tribunus ne discerperetur Paulus ab ipsis, iussit milites descendere, ut raperent eum de medio eorum ac deducerent in castra.</VERS>
      <VERS vnumber="11">Sequenti autem nocte, assistens ei Dominus ait: " Constans esto! Sicut enim testificatus es, quae sunt de me, in Ierusalem, sic te oportet et Romae testificari ".</VERS>
      <VERS vnumber="12">Facta autem die, faciebant concursum Iudaei et devoverunt se dicentes neque manducaturos neque bibituros, donec occiderent Paulum.</VERS>
      <VERS vnumber="13">Erant autem plus quam quadraginta, qui hanc coniurationem fecerant;</VERS>
      <VERS vnumber="14">qui accedentes ad principes sacerdotum et seniores dixerunt: " Devotione devovimus nos nihil gustaturos, donec occidamus Paulum.</VERS>
      <VERS vnumber="15">Nunc ergo vos notum facite tribuno cum concilio, ut producat illum ad vos, tamquam aliquid certius cognituri de eo; nos vero, priusquam appropiet, parati sumus interficere illum ".</VERS>
      <VERS vnumber="16">Quod cum audisset filius sororis Pauli insidias, venit et intravit in castra nuntiavitque Paulo.</VERS>
      <VERS vnumber="17">Vocans autem Paulus ad se unum ex centurionibus ait: " Adulescentem hunc perduc ad tribunum, habet enim aliquid indicare illi ".</VERS>
      <VERS vnumber="18">Et ille quidem assumens eum duxit ad tribunum et ait: " Vinctus Paulus vocans rogavit me hunc adulescentem perducere ad te, habentem aliquid loqui tibi ".</VERS>
      <VERS vnumber="19">Apprehendens autem tribunus manum illius, secessit cum eo seorsum et interrogabat: " Quid est, quod habes indicare mihi? ".</VERS>
      <VERS vnumber="20">Ille autem dixit: " Iudaei constituerunt rogare te, ut crastina die Paulum producas in concilium, quasi aliquid certius inquisiturum sit de illo.</VERS>
      <VERS vnumber="21">Tu ergo ne credideris illis; insidiantur enim ei ex eis viri amplius quadraginta, qui se devoverunt non manducare neque bibere, donec interficiant eum; et nunc parati sunt exspectantes promissum tuum ".</VERS>
      <VERS vnumber="22">Tribunus igitur dimisit adulescentem praecipiens, ne cui eloqueretur quoniam " haec nota mihi fecisti ".</VERS>
      <VERS vnumber="23">Et vocatis duobus centurionibus, dixit: " Parate milites ducentos, ut eant usque Caesaream, et equites septuaginta et lancearios ducentos, a tertia hora noctis,</VERS>
      <VERS vnumber="24">et iumenta praeparate ", ut imponentes Paulum salvum perducerent ad Felicem praesidem,</VERS>
      <VERS vnumber="25">scribens epistulam habentem formam hanc:</VERS>
      <VERS vnumber="26">" Claudius Lysias optimo praesidi Felici salutem.</VERS>
      <VERS vnumber="27">Virum hunc comprehensum a Iudaeis et incipientem interfici ab eis, superveniens cum exercitu eripui, cognito quia Romanus est.</VERS>
      <VERS vnumber="28">Volensque scire causam, propter quam accusabant illum, deduxi in concilium eorum;</VERS>
      <VERS vnumber="29">quem inveni accusari de quaestionibus legis ipsorum, nihil vero dignum morte aut vinculis habentem crimen.</VERS>
      <VERS vnumber="30">Et cum mihi perlatum esset de insidiis, quae in virum pararentur, confestim misi ad te denuntians et accusatoribus, ut dicant adversum eum apud te ".</VERS>
      <VERS vnumber="31">Milites ergo, secundum praeceptum sibi assumentes Paulum, duxerunt per noctem in Antipatridem;</VERS>
      <VERS vnumber="32">et postera die, dimissis equitibus, ut abirent cum eo, reversi sunt ad castra.</VERS>
      <VERS vnumber="33">Qui cum venissent Caesaream et tradidissent epistulam praesidi, statuerunt ante illum et Paulum.</VERS>
      <VERS vnumber="34">Cum legisset autem et interrogasset de qua provincia esset, et cognoscens quia de Cilicia:</VERS>
      <VERS vnumber="35">" Audiam te, inquit, cum et accusatores tui venerint "; iussitque in praetorio Herodis custodiri eum.</VERS>
    </CHAPTER>
    <CHAPTER cnumber="24">
      <VERS vnumber="1">Post quinque autem dies, descendit princeps sacerdo tum Ananias cum senioribus quibusdam et Tertullo quodam oratore, qui adierunt praesidem adversus Paulum.</VERS>
      <VERS vnumber="2">Et citato eo, coepit accusare Tertullus dicens: " Cum in multa pace agamus per te, et multa corrigantur genti huic per tuam providentiam,</VERS>
      <VERS vnumber="3">semper et ubique suscipimus, optime Felix, cum omni gratiarum actione.</VERS>
      <VERS vnumber="4">Ne diutius autem te protraham, oro, breviter audias nos pro tua clementia.</VERS>
      <VERS vnumber="5">Invenimus enim hunc hominem pestiferum et concitantem seditiones omnibus Iudaeis, qui sunt in universo orbe, et auctorem seditionis sectae Nazarenorum,</VERS>
      <VERS vnumber="6">qui etiam templum violare conatus est, quem et apprehendimus,</VERS>
      <VERS vnumber="7">()</VERS>
      <VERS vnumber="8">a quo poteris ipse diiudicans de omnibus istis cognoscere, de quibus nos accusamus eum ".</VERS>
      <VERS vnumber="9">Adiecerunt autem et Iudaei dicentes haec ita se habere.</VERS>
      <VERS vnumber="10">Respondit autem Paulus, annuente sibi praeside dicere: " Ex multis annis esse te iudicem genti huic sciens bono animo de causa mea rationem reddam,</VERS>
      <VERS vnumber="11">cum possis cognoscere quia non plus sunt dies mihi quam duodecim, ex quo ascendi adorare in Ierusalem,</VERS>
      <VERS vnumber="12">et neque in templo invenerunt me cum aliquo disputantem aut concursum facientem turbae neque in synagogis neque in civitate,</VERS>
      <VERS vnumber="13">neque probare possunt tibi, de quibus nunc accusant me.</VERS>
      <VERS vnumber="14">Confiteor autem hoc tibi, quod secundum viam, quam dicunt haeresim, sic deservio patrio Deo credens omnibus, quae secundum Legem sunt et in Prophetis scripta,</VERS>
      <VERS vnumber="15">spem habens in Deum, quam et hi ipsi exspectant, resurrectionem futuram iustorum et iniquorum.</VERS>
      <VERS vnumber="16">In hoc et ipse studeo sine offendiculo conscientiam habere ad Deum et ad homines semper.</VERS>
      <VERS vnumber="17">Post annos autem plures, eleemosynas facturus in gentem meam veni et oblationes;</VERS>
      <VERS vnumber="18">in quibus invenerunt me purificatum in templo, non cum turba neque cum tumultu;</VERS>
      <VERS vnumber="19">quidam autem ex Asia Iudaei, quos oportebat apud te praesto esse et accusare, si quid haberent adversum me;</VERS>
      <VERS vnumber="20">aut hi ipsi dicant quid invenerint iniquitatis, cum starem in concilio,</VERS>
      <VERS vnumber="21">nisi de una hac voce, qua clamavi inter eos stans: De resurrectione mortuorum ego iudicor hodie apud vos! ".</VERS>
      <VERS vnumber="22">Distulit autem illos Felix certissime sciens ea, quae de hac via sunt, dicens: " Cum tribunus Lysias descenderit, cognoscam causam vestram ",</VERS>
      <VERS vnumber="23">iubens centurioni custodiri eum et habere mitigationem, nec quemquam prohibere de suis ministrare ei.</VERS>
      <VERS vnumber="24">Post aliquot autem dies, adveniens Felix cum Drusilla uxore sua, quae erat Iudaea, vocavit Paulum et audivit ab eo de fide, quae est in Christum Iesum.</VERS>
      <VERS vnumber="25">Disputante autem illo de iustitia et continentia et de iudicio futuro, timefactus Felix respondit: " Quod nunc attinet, vade; tempore autem opportuno accersiam te ",</VERS>
      <VERS vnumber="26">simul et sperans quia pecunia daretur sibi a Paulo; propter quod et frequenter accersiens eum loquebatur cum eo.</VERS>
      <VERS vnumber="27">Biennio autem expleto, accepit successorem Felix Porcium Festum; volensque gratiam praestare Iudaeis, Felix reliquit Paulum vinctum.</VERS>
    </CHAPTER>
    <CHAPTER cnumber="25">
      <VERS vnumber="1">Festus ergo cum venisset in provinciam, post triduum ascendit Hierosolymam a Caesarea;</VERS>
      <VERS vnumber="2">adieruntque eum principes sacerdotum et primi Iudaeorum adversus Paulum, et rogabant eum</VERS>
      <VERS vnumber="3">postulantes gratiam adversum eum, ut iuberet perduci eum in Ierusalem, insidias tendentes, ut eum interficerent in via.</VERS>
      <VERS vnumber="4">Festus igitur respondit servari Paulum in Caesarea, se autem maturius profecturum:</VERS>
      <VERS vnumber="5">" Qui ergo in vobis, ait, potentes sunt, descendentes simul, si quod est in viro crimen, accusent eum ".</VERS>
      <VERS vnumber="6">Demoratus autem inter eos dies non amplius quam octo aut decem, descendit Caesaream; et altera die sedit pro tribunali et iussit Paulum adduci.</VERS>
      <VERS vnumber="7">Qui cum perductus esset, circumsteterunt eum, qui ab Hierosolyma descenderant, Iudaei, multas et graves causas obicientes, quas non poterant probare,</VERS>
      <VERS vnumber="8">Paulo rationem reddente: " Neque in legem Iudaeorum neque in templum neque in Caesarem quidquam peccavi ".</VERS>
      <VERS vnumber="9">Festus autem volens Iudaeis gratiam praestare, respondens Paulo dixit: " Vis Hierosolymam ascendere et ibi de his iudicari apud me? ".</VERS>
      <VERS vnumber="10">Dixit autem Paulus: " Ad tribunal Caesaris sto, ubi me oportet iudicari. Iudaeis nihil nocui, sicut et tu melius nosti.</VERS>
      <VERS vnumber="11">Si ergo iniuste egi et dignum morte aliquid feci, non recuso mori; si vero nihil est eorum, quae hi accusant me, nemo potest me illis donare. Caesarem appello! ".</VERS>
      <VERS vnumber="12">Tunc Festus cum consilio locutus respondit: " Caesarem appellasti; ad Caesarem ibis ".</VERS>
      <VERS vnumber="13">Et cum dies aliquot transacti essent, Agrippa rex et Berenice descenderunt Caesaream et salutaverunt Festum.</VERS>
      <VERS vnumber="14">Et cum dies plures ibi demorarentur, Festus regi indicavit de Paulo dicens: " Vir quidam est derelictus a Felice vinctus,</VERS>
      <VERS vnumber="15">de quo, cum essem Hierosolymis, adierunt me principes sacerdotum et seniores Iudaeorum postulantes adversus illum damnationem;</VERS>
      <VERS vnumber="16">ad quos respondi, quia non est consuetudo Romanis donare aliquem hominem, priusquam is, qui accusatur, praesentes habeat accusatores locumque defendendi se ab accusatione accipiat.</VERS>
      <VERS vnumber="17">Cum ergo huc convenissent, sine ulla dilatione sequenti die sedens pro tribunali iussi adduci virum;</VERS>
      <VERS vnumber="18">de quo, cum stetissent accusatores, nullam causam deferebant, de quibus ego suspicabar malis;</VERS>
      <VERS vnumber="19">quaestiones vero quasdam de sua superstitione habebant adversus eum et de quodam Iesu defuncto, quem affirmabat Paulus vivere.</VERS>
      <VERS vnumber="20">Haesitans autem ego de huiusmodi quaestione, dicebam si vellet ire Hierosolymam et ibi iudicari de istis.</VERS>
      <VERS vnumber="21">Paulo autem appellante, ut servaretur ad Augusti cognitionem, iussi servari eum, donec mittam eum ad Caesarem ".</VERS>
      <VERS vnumber="22">Agrippa autem ad Festum: " Volebam et ipse hominem audire! ". " Cras, inquit, audies eum ".</VERS>
      <VERS vnumber="23">Altera autem die, cum venisset Agrippa et Berenice cum multa ambitione, et introissent in auditorium cum tribunis et viris principalibus civitatis, et iubente Festo, adductus est Paulus.</VERS>
      <VERS vnumber="24">Et dicit Festus: " Agrippa rex et omnes, qui simul adestis nobiscum viri, videtis hunc, de quo omnis multitudo Iudaeorum interpellavit me Hierosolymis et hic, clamantes non oportere eum vivere amplius.</VERS>
      <VERS vnumber="25">Ego vero comperi nihil dignum eum morte fecisse, ipso autem hoc appellante Augustum, iudicavi mittere.</VERS>
      <VERS vnumber="26">De quo quid certum scribam domino, non habeo; propter quod produxi eum ad vos et maxime ad te, rex Agrippa, ut, interrogatione facta, habeam quid scribam;</VERS>
      <VERS vnumber="27">sine ratione enim mihi videtur mittere vinctum et causas eius non significare ".</VERS>
    </CHAPTER>
    <CHAPTER cnumber="26">
      <VERS vnumber="1">Agrippa vero ad Paulum ait: " Permittitur tibi loqui pro temetipso ". Tunc Paulus, extenta manu, coepit rationem reddere:</VERS>
      <VERS vnumber="2">" De omnibus, quibus accusor a Iudaeis, rex Agrippa, aestimo me beatum, apud te cum sim defensurus me hodie,</VERS>
      <VERS vnumber="3">maxime te sciente omnia, quae apud Iudaeos sunt consuetudines et quaestiones; propter quod, obsecro, patienter me audias.</VERS>
      <VERS vnumber="4">Et quidem vitam meam a iuventute, quae ab initio fuit in gente mea et in Hierosolymis, noverunt omnes Iudaei;</VERS>
      <VERS vnumber="5">praescientes me ab initio, si velint testimonium perhibere, quoniam secundum diligentissimam sectam nostrae religionis vixi pharisaeus.</VERS>
      <VERS vnumber="6">Et nunc propter spem eius, quae ad patres nostros repromissionis facta est a Deo, sto iudicio subiectus,</VERS>
      <VERS vnumber="7">in quam duodecim tribus nostrae cum perseverantia nocte ac die deservientes sperant devenire; de qua spe accusor a Iudaeis, rex!</VERS>
      <VERS vnumber="8">Quid incredibile iudicatur apud vos, si Deus mortuos suscitat?</VERS>
      <VERS vnumber="9">Et ego quidem existimaveram me adversus nomen Iesu Nazareni debere multa contraria agere;</VERS>
      <VERS vnumber="10">quod et feci Hierosolymis, et multos sanctorum ego in carceribus inclusi, a principibus sacerdotum potestate accepta, et cum occiderentur, detuli sententiam;</VERS>
      <VERS vnumber="11">et per omnes synagogas frequenter puniens eos compellebam blasphemare, et abundantius insaniens in eos persequebar usque in exteras civitates.</VERS>
      <VERS vnumber="12">In quibus, dum irem Damascum cum potestate et permissu principum sacerdotum,</VERS>
      <VERS vnumber="13">die media in via vidi, rex, de caelo supra splendorem solis circumfulgens me lumen et eos, qui mecum simul ibant;</VERS>
      <VERS vnumber="14">omnesque nos cum decidissemus in terram, audivi vocem loquentem mihi Hebraica lingua: "Saul, Saul, quid me persequeris? Durum est tibi contra stimulum calcitrare".</VERS>
      <VERS vnumber="15">Ego autem dixi: "Quis es, Domine?". Dominus autem dixit: "Ego sum Iesus, quem tu persequeris.</VERS>
      <VERS vnumber="16">Sed exsurge et sta super pedes tuos; ad hoc enim apparui tibi, ut constituam te ministrum et testem eorum, quae vidisti, et eorum, quibus apparebo tibi,</VERS>
      <VERS vnumber="17">eripiens te de populo et de gentibus, in quas ego mitto te</VERS>
      <VERS vnumber="18">aperire oculos eorum, ut convertantur a tenebris ad lucem et de potestate Satanae ad Deum, ut accipiant remissionem peccatorum et sortem inter sanctificatos per fidem, quae est in me".</VERS>
      <VERS vnumber="19">Unde, rex Agrippa, non fui incredulus caelestis visionis,</VERS>
      <VERS vnumber="20">sed his, qui sunt Damasci primum et Hierosolymis, et in omnem regionem Iudaeae et gentibus annuntiabam, ut paenitentiam agerent et converterentur ad Deum digna paenitentiae opera facientes.</VERS>
      <VERS vnumber="21">Hac ex causa me Iudaei, cum essem in templo comprehensum, tentabant interficere.</VERS>
      <VERS vnumber="22">Auxilium igitur assecutus a Deo usque in hodiernum diem sto testificans minori atque maiori, nihil extra dicens quam ea, quae Prophetae sunt locuti futura esse et Moyses:</VERS>
      <VERS vnumber="23">si passibilis Christus, si primus ex resurrectione mortuorum lumen annuntiaturus est populo et gentibus ".</VERS>
      <VERS vnumber="24">Sic autem eo rationem reddente, Festus magna voce dixit: " Insanis, Paule; multae te litterae ad insaniam convertunt! ".</VERS>
      <VERS vnumber="25">At Paulus: " Non insanio, inquit, optime Feste, sed veritatis et sobrietatis verba eloquor.</VERS>
      <VERS vnumber="26">Scit enim de his rex, ad quem et audenter loquor; latere enim eum nihil horum arbitror, neque enim in angulo hoc gestum est.</VERS>
      <VERS vnumber="27">Credis, rex Agrippa, Prophetis? Scio quia credis ".</VERS>
      <VERS vnumber="28">Agrippa autem ad Paulum: " In modico suades me Christianum fieri! ".</VERS>
      <VERS vnumber="29">Et Paulus: " Optarem apud Deum et in modico et in magno non tantum te sed et omnes hos, qui audiunt me hodie, fieri tales, qualis et ego sum, exceptis vinculis his! ".</VERS>
      <VERS vnumber="30">Et exsurrexit rex et praeses et Berenice et qui assidebant eis;</VERS>
      <VERS vnumber="31">et cum secessissent, loquebantur ad invicem dicentes: " Nihil morte aut vinculis dignum quid facit homo iste ".</VERS>
      <VERS vnumber="32">Agrippa autem Festo dixit: " Dimitti poterat homo hic, si non appellasset Caesarem ".</VERS>
    </CHAPTER>
    <CHAPTER cnumber="27">
      <VERS vnumber="1">Ut autem iudicatum est na vigare nos in Italiam, tradiderunt et Paulum et quosdam alios vinctos centurioni nomine Iulio, cohortis Augustae.</VERS>
      <VERS vnumber="2">Ascendentes autem navem Hadramyttenam, incipientem navigare circa Asiae loca, sustulimus, perseverante nobiscum Aristarcho Macedone Thessalonicensi;</VERS>
      <VERS vnumber="3">sequenti autem die, devenimus Sidonem, et humane tractans Iulius Paulum permisit ad amicos ire et curam sui agere.</VERS>
      <VERS vnumber="4">Et inde cum sustulissemus, subnavigavimus Cypro, propterea quod essent venti contrarii;</VERS>
      <VERS vnumber="5">et pelagus Ciliciae et Pamphyliae navigantes venimus Myram, quae est Lyciae.</VERS>
      <VERS vnumber="6">Et ibi inveniens centurio navem Alexandrinam navigantem in Italiam transposuit nos in eam.</VERS>
      <VERS vnumber="7">Et cum multis diebus tarde navigaremus et vix devenissemus contra Cnidum, prohibente nos vento, subnavigavimus Cretae secundum Salmonem;</VERS>
      <VERS vnumber="8">et vix iuxta eam navigantes venimus in locum quendam, qui vocatur Boni Portus, cui iuxta erat civitas Lasaea.</VERS>
      <VERS vnumber="9">Multo autem tempore peracto, et cum iam non esset tuta navigatio, eo quod et ieiunium iam praeterisset, monebat Paulus</VERS>
      <VERS vnumber="10">dicens eis: " Viri, video quoniam cum iniuria et multo damno non solum oneris et navis sed etiam animarum nostrarum incipit esse navigatio ".</VERS>
      <VERS vnumber="11">Centurio autem gubernatori et nauclero magis credebat quam his, quae a Paulo dicebantur.</VERS>
      <VERS vnumber="12">Et cum aptus portus non esset ad hiemandum, plurimi statuerunt consilium enavigare inde, si quo modo possent devenientes Phoenicen hiemare, portum Cretae respicientem ad africum et ad caurum.</VERS>
      <VERS vnumber="13">Aspirante autem austro, aestimantes propositum se tenere, cum sustulissent, propius legebant Cretam.</VERS>
      <VERS vnumber="14">Non post multum autem misit se contra ipsam ventus typhonicus, qui vocatur euroaquilo;</VERS>
      <VERS vnumber="15">cumque arrepta esset navis et non posset conari in ventum, data nave flatibus, ferebamur.</VERS>
      <VERS vnumber="16">Insulam autem quandam decurrentes, quae vocatur Cauda, potuimus vix obtinere scapham,</VERS>
      <VERS vnumber="17">qua sublata, adiutoriis utebantur accingentes navem; et timentes, ne in Syrtim inciderent, submisso vase, sic ferebantur.</VERS>
      <VERS vnumber="18">Valide autem nobis tempestate iactatis, sequenti die iactum fecerunt</VERS>
      <VERS vnumber="19">et tertia die suis manibus armamenta navis proiecerunt.</VERS>
      <VERS vnumber="20">Neque sole autem neque sideribus apparentibus per plures dies, et tempestate non exigua imminente, iam auferebatur spes omnis salutis nostrae.</VERS>
      <VERS vnumber="21">Et cum multa ieiunatio fuisset, tunc stans Paulus in medio eorum dixit: Oportebat quidem, o viri, audito me, non tollere a Creta lucrique facere iniuriam hanc et iacturam.</VERS>
      <VERS vnumber="22">Et nunc suadeo vobis bono animo esse, nulla enim amissio animae erit ex vobis praeterquam navis;</VERS>
      <VERS vnumber="23">astitit enim mihi hac nocte angelus Dei, cuius sum ego, cui et deservio,</VERS>
      <VERS vnumber="24">dicens: "Ne timeas, Paule; Caesari te oportet assistere, et ecce donavit tibi Deus omnes, qui navigant tecum".</VERS>
      <VERS vnumber="25">Propter quod bono animo estote, viri; credo enim Deo, quia sic erit, quemadmodum dictum est mihi.</VERS>
      <VERS vnumber="26">In insulam autem quandam oportet nos incidere ".</VERS>
      <VERS vnumber="27">Sed posteaquam quarta decima nox supervenit, cum ferremur in Hadria, circa mediam noctem suspicabantur nautae apparere sibi aliquam regionem.</VERS>
      <VERS vnumber="28">Qui submittentes bolidem invenerunt passus viginti; et pusillum inde separati et rursum submittentes invenerunt passus quindecim;</VERS>
      <VERS vnumber="29">timentes autem, ne in aspera loca incideremus, de puppi mittentes ancoras quattuor optabant diem fieri.</VERS>
      <VERS vnumber="30">Nautis vero quaerentibus fugere de navi, cum demisissent scapham in mare sub obtentu, quasi a prora inciperent ancoras extendere,</VERS>
      <VERS vnumber="31">dixit Paulus centurioni et militibus: " Nisi hi in navi manserint, vos salvi fieri non potestis ".</VERS>
      <VERS vnumber="32">Tunc absciderunt milites funes scaphae et passi sunt eam excidere.</VERS>
      <VERS vnumber="33">Donec autem lux inciperet fieri, rogabat Paulus omnes sumere cibum dicens: " Quarta decima hodie die exspectantes ieiuni permanetis nihil accipientes;</VERS>
      <VERS vnumber="34">propter quod rogo vos accipere cibum, hoc enim pro salute vestra est, quia nullius vestrum capillus de capite peribit ".</VERS>
      <VERS vnumber="35">Et cum haec dixisset et sumpsisset panem, gratias egit Deo in conspectu omnium et, cum fregisset, coepit manducare.</VERS>
      <VERS vnumber="36">Animaequiores autem facti omnes et ipsi assumpserunt cibum.</VERS>
      <VERS vnumber="37">Eramus vero universae animae in navi ducentae septuaginta sex.</VERS>
      <VERS vnumber="38">Et satiati cibo alleviabant navem iactantes triticum in mare.</VERS>
      <VERS vnumber="39">Cum autem dies factus esset, terram non agnoscebant; sinum vero quendam considerabant habentem litus, in quem cogitabant, si possent, eicere navem.</VERS>
      <VERS vnumber="40">Et cum ancoras abstulissent, committebant mari simul laxantes iuncturas gubernaculorum et, levato artemone, secundum flatum aurae tendebant ad litus.</VERS>
      <VERS vnumber="41">Et cum incidissent in locum dithalassum, impegerunt navem; et prora quidem fixa manebat immobilis, puppis vero solvebatur a vi fluctuum.</VERS>
      <VERS vnumber="42">Militum autem consilium fuit, ut custodias occiderent, ne quis, cum enatasset, effugeret;</VERS>
      <VERS vnumber="43">centurio autem volens servare Paulum prohibuit eos a consilio iussitque eos, qui possent natare, mittere se primos et ad terram exire</VERS>
      <VERS vnumber="44">et ceteros, quosdam in tabulis, quosdam vero super ea, quae de navi essent; et sic factum est ut omnes evaderent ad terram.</VERS>
    </CHAPTER>
    <CHAPTER cnumber="28">
      <VERS vnumber="1">Et cum evasissemus, tunc cognovimus quia Melita in sula vocatur.</VERS>
      <VERS vnumber="2">Barbari vero praestabant non modicam humanitatem nobis; accensa enim pyra, suscipiebant nos omnes propter imbrem, qui imminebat, et frigus.</VERS>
      <VERS vnumber="3">Cum congregasset autem Paulus sarmentorum aliquantam multitudinem et imposuisset super ignem, vipera, a calore cum processisset, invasit manum eius.</VERS>
      <VERS vnumber="4">Ut vero viderunt barbari pendentem bestiam de manu eius, ad invicem dicebant: " Utique homicida est homo hic, qui cum evaserit de mari, Ultio non permisit vivere ".</VERS>
      <VERS vnumber="5">Et ille quidem excutiens bestiam in ignem, nihil mali passus est;</VERS>
      <VERS vnumber="6">at illi exspectabant eum in tumorem convertendum aut subito casurum et mori. Diu autem illis exspectantibus et videntibus nihil mali in eo fieri, convertentes se dicebant eum esse deum.</VERS>
      <VERS vnumber="7">In locis autem illis erant praedia principis insulae nomine Publii, qui nos suscipiens triduo benigne hospitio recepit.</VERS>
      <VERS vnumber="8">Contigit autem patrem Publii febribus et dysenteria vexatum iacere, ad quem Paulus intravit et, cum orasset et imposuisset ei manus, sanavit eum.</VERS>
      <VERS vnumber="9">Quo facto, et ceteri, qui in insula habebant infirmitates, accedebant et curabantur;</VERS>
      <VERS vnumber="10">qui etiam multis honoribus nos honoraverunt et navigantibus imposuerunt, quae necessaria erant.</VERS>
      <VERS vnumber="11">Post menses autem tres, navigavimus in navi Alexandrina, quae in insula hiemaverat, cui erat insigne Castorum.</VERS>
      <VERS vnumber="12">Et cum venissemus Syracusam, mansimus ibi triduo;</VERS>
      <VERS vnumber="13">inde solventes devenimus Rhegium. Et post unum diem, superveniente austro, secunda die venimus Puteolos,</VERS>
      <VERS vnumber="14">ubi, inventis fratribus, rogati sumus manere apud eos dies septem; et sic venimus Romam.</VERS>
      <VERS vnumber="15">Et inde cum audissent de nobis fratres, occurrerunt nobis usque ad Appii Forum et Tres Tabernas; quos cum vidisset Paulus, gratias agens Deo, accepit fiduciam.</VERS>
      <VERS vnumber="16">Cum introissemus autem Romam, permissum est Paulo manere sibimet cum custodiente se milite.</VERS>
      <VERS vnumber="17">Factum est autem, ut post tertium diem convocaret primos Iudaeorum; cumque convenissent dicebat eis: " Ego, viri fratres, nihil adversus plebem faciens aut mores paternos, vinctus ab Hierosolymis traditus sum in manus Romanorum,</VERS>
      <VERS vnumber="18">qui cum interrogationem de me habuissent, volebant dimittere, eo quod nulla causa esset mortis in me;</VERS>
      <VERS vnumber="19">contradicentibus autem Iudaeis, coactus sum appellare Caesarem, non quasi gentem meam habens aliquid accusare.</VERS>
      <VERS vnumber="20">Propter hanc igitur causam rogavi vos videre et alloqui; propter spem enim Israel catena hac circumdatus sum ".</VERS>
      <VERS vnumber="21">At illi dixerunt ad eum: " Nos neque litteras accepimus de te a Iudaea, neque adveniens aliquis fratrum nuntiavit aut locutus est quid de te malum.</VERS>
      <VERS vnumber="22">Rogamus autem a te audire quae sentis; nam de secta hac notum est nobis quia ubique ei contradicitur ".</VERS>
      <VERS vnumber="23">Cum constituissent autem illi diem, venerunt ad eum in hospitium plures, quibus exponebat testificans regnum Dei suadensque eos de Iesu ex Lege Moysis et Prophetis a mane usque ad vesperam.</VERS>
      <VERS vnumber="24">Et quidam credebant his, quae dicebantur, quidam vero non credebant;</VERS>
      <VERS vnumber="25">cumque invicem non essent consentientes, discedebant, dicente Paulo unum verbum: " Bene Spiritus Sanctus locutus est per Isaiam prophetam ad patres vestros</VERS>
      <VERS vnumber="26">dicens:Vade ad populum istum et dic:Auditu audietis et non intellegetis,et videntes videbitis et non perspicietis.</VERS>
      <VERS vnumber="27">Incrassatum est enim cor populi huius,et auribus graviter audieruntet oculos suos compresserunt,ne forte videant oculiset auribus audiantet corde intellegant et convertantur,et sanabo illos".</VERS>
      <VERS vnumber="28">Notum ergo sit vobis quoniam gentibus missum est hoc salutare Dei; ipsi et audient! ".</VERS>
      <VERS vnumber="29">()</VERS>
      <VERS vnumber="30">Mansit autem biennio toto in suo conducto; et suscipiebat omnes, qui ingrediebantur ad eum,</VERS>
      <VERS vnumber="31">praedicans regnum Dei et docens quae sunt de Domino Iesu Christo cum omni fiducia sine prohibitione.</VERS>
    </CHAPTER>
  </BIBLEBOOK>
</XMLBIBLE>
