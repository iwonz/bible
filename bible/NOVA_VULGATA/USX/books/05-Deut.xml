<?xml version="1.0" encoding="UTF-8"?>
<usx version="3.0">
  <book code="DEUT" style="id"/>
  <chapter number="1" style="c"/>
  <para style="p">
    <verse number="1" style="v"/>Haec sunt verba, quae locutus est Moyses ad omnem Israel trans Iordanem in solitudine, in Araba contra Suph, inter Pharan et Thophel et Laban et Aseroth et Dizahab.
    <verse number="2" style="v"/>Undecim dies de Horeb per viam montis Seir usque Cadesbarne.
    <verse number="3" style="v"/>Quadragesimo anno, undecimo mense, prima die mensis locutus est Moyses ad filios Israel omnia, quae praeceperat illi Dominus ut diceret eis.
    <verse number="4" style="v"/>Postquam percussit Sehon regem Amorraeorum, qui habitavit in Hesebon, et Og regem Basan, qui mansit in Astharoth et in Edrai,
    <verse number="5" style="v"/>trans Iordanem in terra Moab coepitque Moyses explanare legem hanc et dicere:
    <verse number="6" style="v"/>" Dominus Deus noster locutus est ad nos in Horeb dicens: "Sufficit vobis quod in hoc monte mansistis;
    <verse number="7" style="v"/>convertimini et proficiscimini et venite ad montem Amorraeorum et ad omnes vicinos eius: in Araba atque montanis et in Sephela et in Nageb et iuxta litus maris, in terram Chananaeorum et in Libanum usque ad flumen magnum Euphraten.
    <verse number="8" style="v"/>En, inquit, tradidi vobis terram: ingredimini et possidete eam, super qua iuravit Dominus patribus vestris, Abraham, Isaac et Iacob, ut daret illam eis et semini eorum post eos".
    <verse number="9" style="v"/>Dixique vobis illo in tempore: Non possum solus sustinere vos;
    <verse number="10" style="v"/>Dominus Deus vester multiplicavit vos, et estis hodie sicut stellae caeli plurimi.
    <verse number="11" style="v"/>Dominus, Deus patrum vestrorum, addat ad hunc numerum multa milia et benedicat vobis, sicut locutus est vobis.
    <verse number="12" style="v"/>Non valeo solus vestra negotia sustinere et pondus ac iurgia;
    <verse number="13" style="v"/>date vobis viros sapientes et gnaros, et quorum conversatio sit probata in tribubus vestris, ut ponam eos vobis principes.
    <verse number="14" style="v"/>Tunc respondistis mihi: "Bona res est, quam vis facere".
    <verse number="15" style="v"/>Tulique principes de tribubus vestris viros sapientes et probatos et constitui eos principes super vos: tribunos et centuriones et quinquagenarios ac decanos et praefectos operum pro tribubus vestris.
    <verse number="16" style="v"/>Praecepique iudicibus vestris in tempore illo: Audite causam fratrum vestrorum et, quod iustum est, iudicate, sive civis sit ille sive peregrinus.
    <verse number="17" style="v"/>Non accipietis personam in iudicio; ita parvum audietis ut magnum nec timebitis cuiusquam personam, quia Dei iudicium est. Quod si difficile vobis aliquid visum fuerit, referte ad me, et ego audiam.
    <verse number="18" style="v"/>Praecepique vobis in tempore illo omnia, quae facere deberetis.
    <verse number="19" style="v"/>Profecti autem de Horeb transivimus per totam illam eremum maximam et terribilem, quam vidistis, per viam montis Amorraei, sicut praeceperat Dominus Deus noster nobis. Cumque venissemus in Cadesbarne,
    <verse number="20" style="v"/>dixi vobis: Venistis ad montem Amorraei, quem Dominus Deus noster daturus est nobis.
    <verse number="21" style="v"/>Vide terram, quam Dominus Deus tuus dat tibi: ascende et posside eam, sicut locutus est tibi Dominus, Deus patrum tuorum; noli metuere nec quidquam paveas.
    <verse number="22" style="v"/>Et accessistis ad me vos omnes atque dixistis: "Mittamus viros ante nos, qui considerent terram et renuntient de itinere, per quod debeamus ascendere, et de civitatibus, ad quas pergere".
    <verse number="23" style="v"/>Cumque mihi sermo placuisset, misi ex vobis duodecim viros singulos de tribubus suis.
    <verse number="24" style="v"/>Qui cum perrexissent et ascendissent in montana, venerunt usque ad Nehelescol et, considerata terra,
    <verse number="25" style="v"/>sumentes de fructibus eius attulerunt ad nos atque dixerunt: "Bona est terra, quam Dominus Deus noster daturus est nobis".
    <verse number="26" style="v"/>Et noluistis ascendere, sed increduli ad sermonem Domini Dei vestri
    <verse number="27" style="v"/>murmurastis in tabernaculis vestris atque dixistis: "Odit nos Dominus et idcirco eduxit nos de terra Aegypti, ut traderet nos in manu Amorraei atque deleret.
    <verse number="28" style="v"/>Quo ascendemus? Fratres nostri terruerunt cor nostrum dicentes: Maxima multitudo est et nobis in statura procerior; urbes magnae et ad caelum usque munitae; etiam filios Enacim vidimus ibi".
    <verse number="29" style="v"/>Et dixi vobis: Nolite metuere nec timeatis eos.
    <verse number="30" style="v"/>Dominus Deus, qui ductor est vester, ipse pro vobis pugnabit, sicut fecit in Aegypto, vobis videntibus.
    <verse number="31" style="v"/>Et in solitudine - ipse vidisti - portavit te Dominus Deus tuus, ut solet homo gestare parvulum filium suum, in omni via, per quam ambulastis, donec veniretis ad locum istum.
    <verse number="32" style="v"/>Et nec sic quidem credidistis Domino Deo vestro,
    <verse number="33" style="v"/>qui praecessit vos in via, et metatus est locum, in quo tentoria figere deberetis, nocte ostendens vobis iter per ignem et die per columnam nubis.
    <verse number="34" style="v"/>Cumque audisset Dominus vocem sermonum vestrorum, iratus iuravit et ait:
    <verse number="35" style="v"/>"Non videbit quispiam de viris generationis huius pessimae terram bonam, quam sub iuramento pollicitus sum patribus vestris,
    <verse number="36" style="v"/>praeter Chaleb filium Iephonne: ipse enim videbit eam, et ipsi dabo terram, quam calcavit, et filiis eius, quia adimplevit ut sequeretur Dominum".
    <verse number="37" style="v"/>Mihi quoque iratus Dominus propter vos dixit: "Nec tu ingredieris illuc;
    <verse number="38" style="v"/>sed Iosue filius Nun minister tuus ipse intrabit illuc. Hunc robora, et ipse terram sorte dividat Israeli.
    <verse number="39" style="v"/>Parvuli vestri, de quibus dixistis quod captivi ducerentur, et filii, qui hodie boni ac mali ignorant distantiam, ipsi ingredientur; et ipsis dabo terram, et possidebunt eam.
    <verse number="40" style="v"/>Vos autem revertimini et abite in solitudinem per viam maris Rubri".
    <verse number="41" style="v"/>Et respondistis mihi: "Peccavimus Domino; nos ascendemus atque pugnabimus, sicut praecepit nobis Dominus Deus noster". Cumque instructi armis pergeretis in montem,
    <verse number="42" style="v"/>ait mihi Dominus: "Dic ad eos: Nolite ascendere neque pugnetis, non enim sum vobiscum, ne cadatis coram inimicis vestris".
    <verse number="43" style="v"/>Locutus sum, et non audistis, sed adversantes imperio Domini et tumentes superbia ascendistis in montem.
    <verse number="44" style="v"/>Itaque egressus Amorraeus, qui habitat in monte illo, obviam vobis, persecutus est vos, sicut solent apes persequi, et cecidit vos de Seir usque Horma.
    <verse number="45" style="v"/>Cumque reversi ploraretis coram Domino, non audivit vos nec voci vestrae voluit acquiescere.
    <verse number="46" style="v"/>Sedistis ergo in Cades multo illo tempore, dum ibi mansistis.
  </para>
  <chapter number="2" style="c"/>
  <para style="p">
    <verse number="1" style="v"/>Profectique inde venimus in solitudinem per viam maris Ru bri, sicut mihi dixerat Dominus; et circuivimus montem Seir longo tempore.
    <verse number="2" style="v"/>Dixitque Dominus ad me:
    <verse number="3" style="v"/>"Sufficit vobis circuire montem istum; ite contra aquilonem.
    <verse number="4" style="v"/>Et populo praecipe dicens: Transibitis per terminos fratrum vestrorum filiorum Esau, qui habitant in Seir, et timebunt vos.
    <verse number="5" style="v"/>Cavete ergo diligenter, ne moveamini contra eos; neque enim dabo vobis de terra eorum, quantum potest unius pedis calcare vestigium, quia in possessionem Esau dedi montem Seir.
    <verse number="6" style="v"/>Cibos emetis ab eis pecunia et comedetis; etiam aquam emptam haurietis et bibetis.
    <verse number="7" style="v"/>Dominus Deus tuus benedixit tibi in omni opere manuum tuarum; novit iter tuum, quomodo transieris solitudinem hanc magnam per quadraginta annos habitans tecum Dominus Deus tuus, et nihil tibi defuit".
    <verse number="8" style="v"/>Cumque transissemus fratres nostros filios Esau, qui habitabant in Seir, per viam Arabae de Ailath et de Asiongaber, vertimus nos et venimus per iter, quod ducit in desertum Moab.
    <verse number="9" style="v"/>Dixitque Dominus ad me: "Non pugnes contra Moabitas nec ineas adversus eos proelium; non enim dabo tibi quidquam de terra eorum, quia filiis Lot tradidi Ar in possessionem.
    <verse number="10" style="v"/>- Emim primi fuerunt habitatores eius, populus magnus et multus et tam excelsus ut Enacim;
    <verse number="11" style="v"/>ipsi quoque Raphaim reputabantur sicut Enacim; denique Moabitae appellant eos Emim.
    <verse number="12" style="v"/>In Seir autem prius habitaverunt Horim; quibus expulsis atque deletis, habitaverunt filii Esau pro eis, sicut fecit Israel in terra possessionis suae, quam dedit eis Dominus C.
    <verse number="13" style="v"/>Surgite ergo et transite torrentem Zared". Et transivimus torrentem Zared.
    <verse number="14" style="v"/>Tempus autem, quo ambulavimus de Cadesbarne usque ad transitum torrentis Zared, triginta octo annorum fuit, donec consumeretur omnis generatio hominum bellatorum de castris, sicut iuraverat eis Dominus,
    <verse number="15" style="v"/>cuius manus fuit adversum eos, ut interirent de castrorum medio.
    <verse number="16" style="v"/>Postquam autem universi ceciderunt pugnatores de medio populi,
    <verse number="17" style="v"/>locutus est Dominus ad me dicens:
    <verse number="18" style="v"/>"Tu transibis hodie terminos Moab, urbem nomine Ar;
    <verse number="19" style="v"/>et accedens in vicina filiorum Ammon, cave, ne pugnes contra eos nec movearis ad proelium; non enim dabo tibi de terra filiorum Ammon, quia filiis Lot dedi eam in possessionem.
    <verse number="20" style="v"/>- Terra Raphaim reputata est et ipsa olim habitaverunt Raphaim in ea, quos Ammonitae vocant Zomzommim,
    <verse number="21" style="v"/>populus magnus et multus et procerae longitudinis sicut Enacim, quos delevit Dominus a facie eorum et fecit illos habitare pro eis,
    <verse number="22" style="v"/>sicut fecerat filiis Esau, qui habitant in Seir, delens Horim et terram eorum illis tradens, quam possident usque in praesens.
    <verse number="23" style="v"/>Hevaeos quoque, qui habitabant in villis usque Gazam, Caphtorim, qui egressi de Caphtor deleverunt eos et habitaverunt pro illis C.
    <verse number="24" style="v"/>Surgite! Proficiscimini et transite torrentem Arnon: ecce tradidi in manu tua Sehon regem Hesebon Amorraeum; et terram eius incipe possidere et committe adversus eum proelium.
    <verse number="25" style="v"/>Hodie incipiam mittere terrorem atque formidinem tuam in populos, qui habitant sub omni caelo, ut, audito nomine tuo, paveant et contremiscant coram te".
    <verse number="26" style="v"/>Misi ergo nuntios de solitudine Cademoth ad Sehon regem Hesebon verbis pacificis dicens:
    <verse number="27" style="v"/>Transibo per terram tuam, publica gradiar via, non declinabo neque ad dexteram neque ad sinistram;
    <verse number="28" style="v"/>alimenta pretio vende mihi, ut vescar, aquam pecunia tribue mihi, et sic bibam; tantum est ut mihi concedas transitum,
    <verse number="29" style="v"/>sicut fecerunt mihi filii Esau, qui habitant in Seir, et Moabitae, qui morantur in Ar, donec veniam ad Iordanem et transeam in terram, quam Dominus Deus noster daturus est nobis.
    <verse number="30" style="v"/>Noluitque Sehon rex Hesebon dare nobis transitum, quia induraverat Dominus Deus tuus spiritum eius et obfirmaverat cor illius, ut traderetur in manus tuas, sicut est in praesenti die.
    <verse number="31" style="v"/>Dixitque Dominus ad me: "Ecce coepi tradere tibi Sehon et terram eius. Incipe possidere eam!".
    <verse number="32" style="v"/>Egressusque est Sehon obviam nobis cum omni populo suo ad proelium in Iasa,
    <verse number="33" style="v"/>et tradidit eum Dominus Deus noster nobis; percussimusque eum cum filiis suis et omni populo suo.
    <verse number="34" style="v"/>Cunctasque urbes eius in tempore illo cepimus et percussimus anathemate singulas civitates cum viris ac mulieribus et parvulis; neminem reliquimus in eis superstitem,
    <verse number="35" style="v"/>absque iumentis, quae in partem venere praedantium, et spoliis urbium, quas cepimus.
    <verse number="36" style="v"/>Ab Aroer, quae est super ripam torrentis Arnon, et oppido, quod in valle situm est, usque Galaad non fuit civitas, quae nostras effugeret manus: omnia tradidit Dominus Deus noster nobis,
    <verse number="37" style="v"/>absque terra filiorum Ammon, ad quam non accessisti, cunctis, quae adiacent torrenti Iaboc, et urbibus montanis universisque locis, a quibus nos prohibuit Dominus Deus noster.
  </para>
  <chapter number="3" style="c"/>
  <para style="p">
    <verse number="1" style="v"/>Itaque conversi ascendimus per iter Basan; egressusque est Og rex Basan in occursum nobis cum omni populo suo ad bellandum in Edrai.
    <verse number="2" style="v"/>Dixitque Dominus ad me: "Ne timeas eum, quia in manu tua tradidi eum cum omni populo ac terra sua; faciesque ei, sicut fecisti Sehon regi Amorraeorum, qui habitavit in Hesebon".
    <verse number="3" style="v"/>Tradidit ergo Dominus Deus noster in manibus nostris etiam Og regem Basan et universum populum eius; percussimusque eos usque ad internecionem.
    <verse number="4" style="v"/>Et cepimus cunctas civitates eius in illo tempore. Non fuit oppidum, quod nos effugeret: sexaginta urbes, omnem regionem Argob, regnum Og in Basan.
    <verse number="5" style="v"/>Cunctae urbes erant munitae muris altissimis portisque et vectibus, absque oppidis innumeris, quae non habebant muros.
    <verse number="6" style="v"/>Et percussimus eos anathemate, sicut feceramus Sehon regi Hesebon, disperdentes omnem civitatem virosque ac mulieres et parvulos;
    <verse number="7" style="v"/>iumenta autem et spolia urbium diripuimus.
    <verse number="8" style="v"/>Tulimusque illo in tempore terram de manu duorum regum Amorraeorum, qui erant trans Iordanem, a torrente Arnon usque ad montem Hermon
    <verse number="9" style="v"/>- Sidonii vocant Hermon Sarion et Amorraei Sanir -
    <verse number="10" style="v"/>omnes civitates, quae sitae sunt in planitie, et universam terram Galaad et Basan usque Salcha et Edrai, civitates regni Og in Basan.
    <verse number="11" style="v"/>- Solus quippe Og rex Basan remanserat de residuis Raphaim. Monstratur lectus eius ferreus. Nonne est in Rabba filiorum Ammon? Novem cubitos habet longitudinis et quattuor latitudinis ad mensuram cubiti virilis manus C.
    <verse number="12" style="v"/>Terramque hanc possedimus in tempore illo ab Aroer, quae est super ripam torrentis Arnon, usque ad mediam partem montis Galaad; et civitates illius dedi Ruben et Gad.
    <verse number="13" style="v"/>Reliquam autem partem Galaad et omnem Basan, regnum Og, tradidi mediae tribui Manasse, omnem regionem Argob. Cuncta Basan vocatur terra Raphaim.
    <verse number="14" style="v"/>Iair filius Manasse possedit omnem regionem Argob usque ad terminos Gesuri et Maachathi; vocavitque ea ex nomine suo Basan Havoth Iair (id est villas Iair) usque in praesentem diem.
    <verse number="15" style="v"/>Machir quoque dedi Galaad.
    <verse number="16" style="v"/>Et tribubus Ruben et Gad dedi de terra Galaad usque ad torrentem Arnon, medium torrentis et confinium usque ad torrentem Iaboc, qui est terminus filiorum Ammon;
    <verse number="17" style="v"/>et Arabam atque Iordanem et terminos a Chenereth usque ad mare Arabae, quod est mare Salis, ad radices montis Phasga contra orientem.
    <verse number="18" style="v"/>Praecepique vobis in tempore illo dicens: Dominus Deus vester dedit vobis terram hanc in hereditatem; expediti praecedite fratres vestros filios Israel, omnes viri robusti,
    <verse number="19" style="v"/>absque uxoribus et parvulis ac iumentis. Novi enim quod plura habeatis pecora, et in urbibus remanere debebunt, quas tradidi vobis,
    <verse number="20" style="v"/>donec requiem tribuat Dominus fratribus vestris, sicut vobis tribuit, et possideant etiam ipsi terram, quam Dominus Deus vester daturus est eis trans Iordanem; tunc revertetur unusquisque in possessionem suam, quam dedi vobis.
    <verse number="21" style="v"/>Iosue quoque in tempore illo praecepi dicens: Oculi tui viderunt, quae fecit Dominus Deus vester duobus his regibus; sic faciet omnibus regnis, ad quae transiturus es.
    <verse number="22" style="v"/>Ne timeas eos: Dominus enim Deus vester pugnabit pro vobis.
    <verse number="23" style="v"/>Precatusque sum Dominum in tempore illo dicens:
    <verse number="24" style="v"/>Domine Deus, tu coepisti ostendere servo tuo magnitudinem tuam manumque fortissimam; neque enim est alius Deus vel in caelo vel in terra, qui possit facere opera tua et comparari fortitudini tuae.
    <verse number="25" style="v"/>Transeam igitur et videam terram hanc optimam trans Iordanem et montem istum egregium et Libanum.
    <verse number="26" style="v"/>Iratusque est Dominus mihi propter vos nec exaudivit me, sed dixit mihi: "Sufficit tibi; nequaquam ultra loquaris de hac re ad me.
    <verse number="27" style="v"/>Ascende cacumen Phasgae et oculos tuos circumfer ad occidentem et aquilonem austrumque et orientem et aspice; nec enim transibis Iordanem istum.
    <verse number="28" style="v"/>Praecipe Iosue et corrobora eum atque conforta, quia ipse praecedet populum istum et dividet eis terram, quam visurus es".
    <verse number="29" style="v"/>Mansimusque in valle contra Bethphegor.
  </para>
  <chapter number="4" style="c"/>
  <para style="p">
    <verse number="1" style="v"/>Et nunc, Israel, audi praecepta et iudicia, quae ego doceo vos, ut facientes ea vivatis et ingredientes possideatis terram, quam Dominus, Deus patrum vestrorum, daturus est vobis.
    <verse number="2" style="v"/>Non addetis ad verbum, quod vobis loquor, neque auferetis ex eo; custodite mandata Domini Dei vestri, quae ego praecipio vobis.
    <verse number="3" style="v"/>Oculi vestri viderunt omnia, quae fecit Dominus contra Baalphegor, quomodo contriverit omnes cultores eius de medio vestri;
    <verse number="4" style="v"/>vos autem, qui adhaeretis Domino Deo vestro, vivitis universi usque in praesentem diem.
    <verse number="5" style="v"/>En docui vos praecepta atque iudicia, sicut mandavit mihi Dominus Deus meus, ut faceretis ea in terra, quam possessuri estis,
    <verse number="6" style="v"/>et observaretis et impleretis opere. Haec est enim vestra sapientia et intellectus coram populis, ut audientes universa praecepta haec dicant: En populus sapiens et intellegens, gens magna haec!".
    <verse number="7" style="v"/>Quae est enim alia natio tam grandis, quae habeat deos appropinquantes sibi, sicut Dominus Deus noster adest cunctis obsecrationibus nostris?
    <verse number="8" style="v"/>Et quae est alia gens sic inclita, ut habeat praecepta iustaque iudicia, sicut est universa lex haec, quam ego proponam hodie ante oculos vestros?
    <verse number="9" style="v"/>Custodi igitur temetipsum et animam tuam sollicite, ne obliviscaris verborum, quae viderunt oculi tui, et ne excidant de corde tuo cunctis diebus vitae tuae. Docebis ea filios ac nepotes tuos
    <verse number="10" style="v"/>die, in quo stetisti coram Domino Deo tuo in Horeb, quando Dominus locutus est mihi: "Congrega ad me populum, ut audiant sermones meos et discant timere me omni tempore, quo vivunt in terra, doceantque filios suos".
    <verse number="11" style="v"/>Et accessistis et stetistis ad radices montis, qui ardebat usque ad caelum, erantque in eo tenebrae, nubes et caligo.
    <verse number="12" style="v"/>Locutusque est Dominus ad vos de medio ignis; vocem verborum audistis et formam penitus non vidistis.
    <verse number="13" style="v"/>Et ostendit vobis pactum suum, quod praecepit, ut faceretis, et decem verba, quae scripsit in duabus tabulis lapideis.
    <verse number="14" style="v"/>Mihique mandavit in illo tempore, ut docerem vos praecepta et iudicia, quae facere deberetis in terra, quam possessuri estis.
    <verse number="15" style="v"/>Custodite igitur sollicite animas vestras. Non vidistis aliquam similitudinem in die, qua locutus est vobis Dominus in Horeb de medio ignis;
    <verse number="16" style="v"/>ne forte corrupti faciatis vobis sculptam similitudinem, imaginem masculi vel feminae,
    <verse number="17" style="v"/>similitudinem omnium iumentorum, quae sunt super terram, vel avium sub caelo volantium
    <verse number="18" style="v"/>atque reptilium, quae moventur in terra, sive piscium, qui sub terra morantur in aquis;
    <verse number="19" style="v"/>et ne forte oculis elevatis ad caelum videas solem et lunam et astra, omnem exercitum caeli, et errore deceptus adores ea et colas, quae attribuit Dominus Deus tuus cunctis gentibus, quae sub caelo sunt.
    <verse number="20" style="v"/>Vos autem tulit Dominus et eduxit de fornace ferrea Aegypti, ut haberet populum hereditarium, sicut est in praesenti die.
    <verse number="21" style="v"/>Iratusque est Dominus contra me propter sermones vestros et iuravit, ut non transirem Iordanem nec ingrederer terram optimam, quam Dominus Deus tuus daturus est tibi in haereditatem.
    <verse number="22" style="v"/>Ecce morior in hac humo, non transibo Iordanem; vos transibitis et possidebitis terram egregiam hanc.
    <verse number="23" style="v"/>Cavete, ne quando obliviscamini pacti Domini Dei vestri, quod pepigit vobiscum, et faciatis vobis sculptam similitudinem omnium, quae fieri Dominus Deus tuus prohibuit;
    <verse number="24" style="v"/>quia Dominus Deus tuus ignis consumens est, Deus aemulator.
    <verse number="25" style="v"/>Si genueris filios ac nepotes, et morati fueritis in terra corruptique feceritis aliquam similitudinem sculptam patrantes malum coram Domino Deo tuo, ut eum ad iracundiam provocetis,
    <verse number="26" style="v"/>testes invoco contra vos hodie caelum et terram, cito perituros vos esse de terra, quam, transito Iordane, possessuri estis: non habitabitis in ea longo tempore, sed delebit vos Dominus
    <verse number="27" style="v"/>atque disperget in gentes, et remanebitis pauci in nationibus, ad quas vos ducturus est Dominus.
    <verse number="28" style="v"/>Ibique servietis diis, qui hominum manu fabricati sunt, ligno et lapidi, qui non vident nec audiunt nec comedunt nec odorantur.
    <verse number="29" style="v"/>Cumque quaesieris ibi Dominum Deum tuum, invenies eum, si tamen toto corde quaesieris eum et tota anima tua.
    <verse number="30" style="v"/>Postquam in tribulatione tua te invenerint omnia, quae praedicta sunt, novissimo tempore reverteris ad Dominum Deum tuum et audies vocem eius;
    <verse number="31" style="v"/>quia Deus misericors Dominus Deus tuus est, non dimittet te nec omnino delebit neque obliviscetur pacti, in quo iuravit patribus tuis.
    <verse number="32" style="v"/>Interroga de diebus antiquis, qui fuerunt ante te ex die, quo creavit Deus hominem super terram, et a summo caeli usque ad summum eius, si facta est aliquando huiuscemodi res magna, aut umquam cognitum est,
    <verse number="33" style="v"/>num audivit populus vocem Dei loquentis de medio ignis, sicut tu audisti et vixisti?
    <verse number="34" style="v"/>Aut tentavit Deus, ut ingrederetur et tolleret sibi gentem de medio nationis per tentationes, signa atque portenta, per pugnam et robustam manum extentumque brachium et terrores magnos, iuxta omnia, quae fecit pro vobis Dominus Deus vester in Aegypto, videntibus oculis tuis?
    <verse number="35" style="v"/>Tibi monstratum est, ut scires quoniam Dominus ipse est Deus, et non est alius praeter eum.
    <verse number="36" style="v"/>De caelo te fecit audire vocem suam, ut doceret te, et in terra ostendit tibi ignem suum maximum; et audisti verba illius de medio ignis,
    <verse number="37" style="v"/>quia dilexit patres tuos et elegit semen eorum post eos. Eduxitque te vultu suo in virtute sua magna ex Aegypto,
    <verse number="38" style="v"/>ut expelleret nationes maiores et fortiores te in introitu tuo et introduceret te daretque tibi terram earum in possessionem, sicut cernis in praesenti die.
    <verse number="39" style="v"/>Scito ergo hodie et cogitato in corde tuo quod Dominus ipse sit Deus in caelo sursum et in terra deorsum, et non sit alius.
    <verse number="40" style="v"/>Custodi praecepta eius atque mandata, quae ego praecipio tibi hodie, ut bene sit tibi et filiis tuis post te, et permaneas multo tempore super terram, quam Dominus Deus tuus daturus est tibi ".
    <verse number="41" style="v"/>Tunc separavit Moyses tres civitates trans Iordanem ad orientalem plagam,
    <verse number="42" style="v"/>ut confugiat ad eas, qui occiderit nolens proximum suum, nec fuerit inimicus ante unum et alterum diem, et ad harum aliquam urbium possit evadere et vivat:
    <verse number="43" style="v"/>Bosor in solitudine, quae sita est in terra campestri, pro tribu Ruben, et Ramoth in Galaad pro tribu Gad et Golan in Basan pro tribu Manasse.
    <verse number="44" style="v"/>Ista est lex, quam proposuit Moyses coram filiis Israel;
    <verse number="45" style="v"/>haec testimonia et praecepta atque iudicia, quae locutus est ad filios Israel, quando egressi sunt de Aegypto,
    <verse number="46" style="v"/>trans Iordanem in valle contra Bethphegor, in terra Sehon regis Amorraei, qui habitavit in Hesebon, quem percussit Moyses et filii Israel egressi ex Aegypto.
    <verse number="47" style="v"/>Et possederunt terram eius et terram Og regis Basan, duorum regum Amorraeorum, qui erant trans Iordanem ad solis ortum,
    <verse number="48" style="v"/>ab Aroer, quae sita est super ripam torrentis Arnon, usque ad montem Sion, qui est Hermon,
    <verse number="49" style="v"/>omnem Arabam trans Iordanem ad orientalem plagam usque ad mare Arabae et usque ad radices montis Phasga.
  </para>
  <chapter number="5" style="c"/>
  <para style="p">
    <verse number="1" style="v"/>Vocavitque Moyses omnem Israelem et dixit ad eos: " Audi, Israel, praecepta atque iudicia, quae ego loquor in auribus vestris hodie; discite ea et opere complete.
    <verse number="2" style="v"/>Dominus Deus noster pepigit nobiscum foedus in Horeb.
    <verse number="3" style="v"/>Non cum patribus nostris iniit pactum hoc sed nobiscum, qui in praesentiarum hic sumus, omnibus nobis, qui vivimus.
    <verse number="4" style="v"/>Facie ad faciem locutus est vobis in monte de medio ignis;
    <verse number="5" style="v"/>ego sequester et medius fui inter Dominum et vos in tempore illo, ut annuntiarem vobis verba eius; timuistis enim ignem et non ascendistis in montem. Et ait:
    <verse number="6" style="v"/>"Ego Dominus Deus tuus, qui eduxi te de terra Aegypti, de domo servitutis.
    <verse number="7" style="v"/>Non habebis deos alienos in conspectu meo.
    <verse number="8" style="v"/>Non facies tibi sculptile nec similitudinem omnium, quae in caelo sunt desuper et quae in terra deorsum et quae versantur in aquis sub terra.
    <verse number="9" style="v"/>Non adorabis ea et non coles: Ego enim sum Dominus Deus tuus, Deus aemulator, reddens iniquitatem patrum super filios in tertiam et quartam generationem his, qui oderunt me,
    <verse number="10" style="v"/>et faciens misericordiam in multa milia diligentibus me et custodientibus praecepta mea.
    <verse number="11" style="v"/>Non usurpabis nomen Domini Dei tui frustra, quia non erit impunitus, qui super re vana nomen eius assumpserit.
    <verse number="12" style="v"/>Observa diem sabbati, ut sanctifices eum, sicut praecepit tibi Dominus Deus tuus.
    <verse number="13" style="v"/>Sex diebus operaberis et facies omnia opera tua.
    <verse number="14" style="v"/>Septimus dies sabbatum est Domino Deo tuo. Non facies in eo quidquam operis tu et filius tuus et filia, servus et ancilla et bos et asinus et omne iumentum tuum et peregrinus tuus, qui est intra portas tuas, ut requiescat servus tuus et ancilla tua sicut et tu.
    <verse number="15" style="v"/>Memento quod et ipse servieris in Aegypto, et eduxerit te inde Dominus Deus tuus in manu forti et brachio extento: idcirco praecepit tibi, ut observares diem sabbati.
    <verse number="16" style="v"/>Honora patrem tuum et matrem, sicut praecepit tibi Dominus Deus tuus, ut longo vivas tempore et bene sit tibi in terra, quam Dominus Deus tuus daturus est tibi.
    <verse number="17" style="v"/>Non occides.
    <verse number="18" style="v"/>Neque moechaberis.
    <verse number="19" style="v"/>Furtumque non facies.
    <verse number="20" style="v"/>Nec loqueris contra proximum tuum falsum testimonium.
    <verse number="21" style="v"/>Nec concupisces uxorem proximi tui. Nec desiderabis domum proximi tui, non agrum, non servum, non ancillam, non bovem, non asinum et universa, quae illius sunt".
    <verse number="22" style="v"/>Haec verba locutus est Dominus ad omnem multitudinem vestram in monte, de medio ignis et nubis et caliginis voce magna nihil addens amplius; et scripsit ea in duabus tabulis lapideis, quas tradidit mihi.
    <verse number="23" style="v"/>Vos autem, postquam audistis vocem de medio tenebrarum et montem ardere vidistis, accessistis ad me omnes principes tribuum et maiores natu
    <verse number="24" style="v"/>atque dixistis: "Ecce ostendit nobis Dominus Deus noster maiestatem et magnitudinem suam; vocem eius audivimus de medio ignis et probavimus hodie quod, loquente Deo cum homine, vixerit homo.
    <verse number="25" style="v"/>Nunc autem cur moriemur, et devorabit nos ignis hic maximus? Si enim audierimus ultra vocem Domini Dei nostri, moriemur.
    <verse number="26" style="v"/>Quid est omnis caro, ut audiat vocem Dei viventis, qui de medio ignis loquitur, sicut nos audivimus, et possit vivere?
    <verse number="27" style="v"/>Tu magis accede et audi cuncta, quae dixerit Dominus Deus noster, et tu loqueris ad nos cuncta, quae dixerit Dominus Deus noster tibi, et nos audientes faciemus ea".
    <verse number="28" style="v"/>Quod cum audisset Dominus, ait ad me: "Audivi vocem verborum populi huius, quae locuti sunt tibi: bene omnia sunt locuti.
    <verse number="29" style="v"/>Quis det talem eos habere mentem, ut timeant me et custodiant universa mandata mea in omni tempore, ut bene sit eis et filiis eorum in sempiternum?
    <verse number="30" style="v"/>Vade et dic eis: Revertimini in tentoria vestra.
    <verse number="31" style="v"/>Tu vero, hic sta mecum, et loquar tibi omnia mandata et praecepta atque iudicia, quae docebis eos, ut faciant ea in terra, quam dabo illis in possessionem".
    <verse number="32" style="v"/>Custodite igitur et facite, quae praecepit Dominus Deus vester vobis; non declinabitis neque ad dexteram neque ad sinistram,
    <verse number="33" style="v"/>sed per totam viam, quam praecepit Dominus Deus vester, ambulabitis, ut vivatis, et bene sit vobis, et protelentur dies in terra possessionis vestrae.
  </para>
  <chapter number="6" style="c"/>
  <para style="p">
    <verse number="1" style="v"/>Haec sunt mandata et praecep ta atque iudicia, quae mandavit Dominus Deus vester, ut docerem vos, et faciatis ea in terra, ad quam transgredimini possidendam;
    <verse number="2" style="v"/>ut timeas Dominum Deum tuum et custodias omnia praecepta et mandata eius, quae ego praecipio tibi et filiis ac nepotibus tuis, cunctis diebus vitae tuae, ut prolongentur dies tui.
    <verse number="3" style="v"/>Audi, Israel, et observa, ut facias, et bene sit tibi, et multipliceris amplius, sicut pollicitus est Dominus, Deus patrum tuorum, tibi terram lacte et melle manantem.
    <verse number="4" style="v"/>Audi, Israel: Dominus Deus noster Dominus unus est.
    <verse number="5" style="v"/>Diliges Dominum Deum tuum ex toto corde tuo et ex tota anima tua et ex tota fortitudine tua.
    <verse number="6" style="v"/>Eruntque verba haec, quae ego praecipio tibi hodie, in corde tuo,
    <verse number="7" style="v"/>et inculcabis ea filiis tuis et loqueris ea sedens in domo tua et ambulans in itinere, decumbens atque consurgens;
    <verse number="8" style="v"/>et ligabis ea quasi signum in manu tua, eruntque quasi appensum quid inter oculos tuos,
    <verse number="9" style="v"/>scribesque ea in postibus domus tuae et in portis tuis.
    <verse number="10" style="v"/>Cumque introduxerit te Dominus Deus tuus in terram, pro qua iuravit patribus tuis Abraham, Isaac et Iacob, ut daret tibi, civitates magnas et optimas, quas non aedificasti,
    <verse number="11" style="v"/>domos plenas cunctarum opum, quas non implevisti, cisternas, quas non fodisti, vineta et oliveta, quae non plantasti, et comederis et saturatus fueris,
    <verse number="12" style="v"/>cave diligenter, ne obliviscaris Domini, qui eduxit te de terra Aegypti, de domo servitutis:
    <verse number="13" style="v"/>Dominum Deum tuum timebis et ipsi servies ac per nomen illius iurabis.
    <verse number="14" style="v"/>Non ibitis post deos alienos, de diis gentium, quae in circuitu vestro sunt,
    <verse number="15" style="v"/>quoniam Deus aemulator Dominus Deus tuus in medio tui; ne quando irascatur furor Domini Dei tui contra te et auferat te de superficie terrae.
    <verse number="16" style="v"/>Non tentabitis Dominum Deum vestrum, sicut tentastis in Massa.
    <verse number="17" style="v"/>Custodite mandata Domini Dei vestri ac testimonia et praecepta, quae praecepit tibi;
    <verse number="18" style="v"/>et fac, quod rectum est et bonum in conspectu Domini, ut bene sit tibi, et ingressus possideas terram optimam, de qua iuravit Dominus patribus tuis,
    <verse number="19" style="v"/>ut deleret omnes inimicos tuos coram te, sicut locutus est Dominus.
    <verse number="20" style="v"/>Cumque interrogaverit te filius tuus cras dicens: "Quid sibi volunt testimonia haec et praecepta atque iudicia, quae praecepit Dominus Deus noster vobis?",
    <verse number="21" style="v"/>dices ei: "Servi eramus pharaonis in Aegypto, et eduxit nos Dominus de Aegypto in manu forti
    <verse number="22" style="v"/>fecitque signa atque prodigia magna et pessima in Aegypto contra pharaonem et omnem domum illius in conspectu nostro;
    <verse number="23" style="v"/>et eduxit nos inde, ut introductis daret terram, super qua iuravit patribus nostris.
    <verse number="24" style="v"/>Praecepitque nobis Dominus, ut faciamus omnia praecepta haec et timeamus Dominum Deum nostrum, et bene sit nobis cunctis diebus vitae nostrae, sicut est hodie.
    <verse number="25" style="v"/>Eritque iustitia nobis, si custodierimus et fecerimus omnia mandata haec coram Domino Deo nostro, sicut mandavit nobis".
  </para>
  <chapter number="7" style="c"/>
  <para style="p">
    <verse number="1" style="v"/>Cum introduxerit te Dominus Deus tuus in terram, quam pos sessurus ingredieris, et deleverit gentes multas coram te, Hetthaeum et Gergesaeum et Amorraeum, Chananaeum et Pherezaeum et Hevaeum et Iebusaeum, septem gentes multo maioris numeri quam tu es et robustiores te,
    <verse number="2" style="v"/>tradideritque eas Dominus Deus tuus tibi, percuties eas usque ad internecionem. Non inibis cum eis foedus nec misereberis earum
    <verse number="3" style="v"/>neque sociabis cum eis coniugia; filiam tuam non dabis filio eius nec filiam illius accipies filio tuo,
    <verse number="4" style="v"/>quia seducet filium tuum, ne sequatur me et ut serviat diis alienis, irasceturque furor Domini contra vos et delebit te cito.
    <verse number="5" style="v"/>Quin potius haec facietis eis: aras eorum subvertite et confringite lapides et palos lucosque succidite et sculptilia comburite;
    <verse number="6" style="v"/>quia populus sanctus es Domino Deo tuo. Te elegit Dominus Deus tuus, ut sis ei populus peculiaris de cunctis populis, qui sunt super terram.
    <verse number="7" style="v"/>Non quia cunctas gentes numero vincebatis, vobis iunctus est Dominus et elegit vos, cum omnibus sitis populis pauciores,
    <verse number="8" style="v"/>sed quia dilexit vos Dominus et custodivit iuramentum, quod iuravit patribus vestris, eduxit vos in manu forti et redemit te de domo servitutis, de manu pharaonis regis Aegypti.
    <verse number="9" style="v"/>Et scies quia Dominus Deus tuus ipse est Deus, Deus fidelis, custodiens pactum et misericordiam diligentibus se et his, qui custodiunt mandata eius, in mille generationes
    <verse number="10" style="v"/>et reddens odientibus se protinus, ita ut disperdat eos et ultra non differat, protinus eis restituens, quod merentur.
    <verse number="11" style="v"/>Custodi ergo mandata et praecepta atque iudicia, quae ego mando tibi hodie, ut facias.
    <verse number="12" style="v"/>Si audieritis haec iudicia et custodieritis ea et feceritis, custodiet et Dominus Deus tuus tibi pactum et misericordiam, quam iuravit patribus tuis,
    <verse number="13" style="v"/>et diliget te et benedicet tibi ac multiplicabit te benedicetque fructui ventris tui et fructui terrae tuae, frumento tuo atque vindemiae, oleo et partui armentorum et incremento ovium tuarum super terram, pro qua iuravit patribus tuis, ut daret eam tibi.
    <verse number="14" style="v"/>Benedictus eris prae omnibus populis. Non erit apud te sterilis utriusque sexus, tam in hominibus quam in gregibus tuis.
    <verse number="15" style="v"/>Auferet Dominus a te omnem languorem; et infirmitates Aegypti pessimas, quas novisti, non inferet tibi, sed cunctis hostibus tuis.
    <verse number="16" style="v"/>Devorabis omnes populos, quos Dominus Deus tuus daturus est tibi; non parcet eis oculus tuus, nec servies diis eorum, ne sint in ruinam tui.
    <verse number="17" style="v"/>Si dixeris in corde tuo: "Plures sunt gentes istae quam ego; quomodo potero delere eas?",
    <verse number="18" style="v"/>noli metuere eas, sed recordare, quae fecerit Dominus Deus tuus pharaoni et cunctis Aegyptiis,
    <verse number="19" style="v"/>plagas maximas, quas viderunt oculi tui, et signa atque portenta manumque robustam et extentum brachium, ut educeret te Dominus Deus tuus; sic faciet cunctis populis, quos metuis.
    <verse number="20" style="v"/>Insuper et crabrones mittet Dominus Deus tuus in eos, donec deleat omnes atque disperdat, qui te fugerint et latere potuerint.
    <verse number="21" style="v"/>Non timebis eos, quia Dominus Deus tuus in medio tui est, Deus magnus et terribilis.
    <verse number="22" style="v"/>Ipse consumet nationes has in conspectu tuo paulatim atque per partes. Non poteris delere eas cito, ne multiplicentur contra te bestiae terrae.
    <verse number="23" style="v"/>Dabitque eos Dominus Deus tuus in conspectu tuo et conturbabit illos conturbatione magna, donec penitus deleantur.
    <verse number="24" style="v"/>Tradetque reges eorum in manus tuas, et disperdes nomina eorum sub caelo; nullus poterit resistere tibi, donec conteras eos.
    <verse number="25" style="v"/>Sculptilia eorum igne combures; non concupisces argentum et aurum, quibus vestita sunt, neque assumes ex eis tibi quidquam, ne offendas propterea, quia abominatio est Domini Dei tui.
    <verse number="26" style="v"/>Nec inferes abominationem in domum tuam, ne fias anathema sicut et illa est; quasi spurcitiam detestaberis et velut inquinamentum ac sordes abominationi habebis, quia anathema est.
  </para>
  <chapter number="8" style="c"/>
  <para style="p">
    <verse number="1" style="v"/>Omne mandatum, quod ego praecipio tibi hodie, cave dili genter ut facias, ut possitis vivere et multiplicemini ingressique possideatis terram, pro qua iuravit Dominus patribus vestris.
    <verse number="2" style="v"/>Et recordaberis cuncti itineris, per quod adduxit te Dominus Deus tuus his quadraginta annis per desertum, ut affligeret te atque tentaret, et nota fierent, quae in tuo animo versabantur, utrum custodires mandata illius an non.
    <verse number="3" style="v"/>Afflixit te penuria et dedit tibi cibum manna, quem ignorabas tu et patres tui, ut ostenderet tibi quod non in solo pane vivat homo, sed in omni verbo, quod egreditur de ore Domini.
    <verse number="4" style="v"/>Vestimentum tuum, quo operiebaris, nequaquam defecit, et pes tuus non intumuit his quadraginta annis.
    <verse number="5" style="v"/>Recogites ergo in corde tuo quia, sicut erudit homo filium suum, sic Dominus Deus tuus erudivit te,
    <verse number="6" style="v"/>ut custodias mandata Domini Dei tui et ambules in viis eius et timeas eum.
    <verse number="7" style="v"/>Dominus enim Deus tuus introducet te in terram bonam, terram rivorum aquarum et fontium, in cuius campis et montibus erumpunt fluviorum abyssi,
    <verse number="8" style="v"/>terram frumenti, hordei ac vinearum, in qua ficus et malogranata et oliveta nascuntur, terram olei ac mellis,
    <verse number="9" style="v"/>ubi absque ulla penuria comedes panem tuum et rerum omnium abundantia perfrueris; cuius lapides ferrum sunt, et de montibus eius aeris metalla fodiuntur;
    <verse number="10" style="v"/>ut, cum comederis et satiatus fueris, benedicas Domino Deo tuo pro terra optima, quam dedit tibi.
    <verse number="11" style="v"/>Observa et cave, ne quando obliviscaris Domini Dei tui et neglegas mandata eius atque iudicia et praecepta, quae ego praecipio tibi hodie;
    <verse number="12" style="v"/>ne, postquam comederis et satiatus fueris, domos pulchras aedificaveris et habitaveris in eis
    <verse number="13" style="v"/>habuerisque armenta et ovium greges multos, argenti et auri cunctarumque rerum copiam,
    <verse number="14" style="v"/>elevetur cor tuum, et obliviscaris Domini Dei tui, qui eduxit te de terra Aegypti, de domo servitutis,
    <verse number="15" style="v"/>et ductor tuus fuit in solitudine magna atque terribili, in qua erat serpens adurens et scorpio ac terra arida et nullae omnino aquae; qui eduxit tibi rivos de petra durissima
    <verse number="16" style="v"/>et cibavit te manna in solitudine, quod nescierunt patres tui, et, postquam afflixit ac probavit te, ad extremum misertus est tui,
    <verse number="17" style="v"/>ne diceres in corde tuo: "Fortitudo mea et robur manus meae haec mihi omnia praestiterunt";
    <verse number="18" style="v"/>sed recorderis Domini Dei tui, quod ipse vires tibi praebuerit, ut consequereris prosperitatem, ut impleret pactum suum, super quo iuravit patribus tuis, sicut praesens indicat dies.
    <verse number="19" style="v"/>Sin autem oblitus Domini Dei tui secutus fueris deos alienos coluerisque illos et adoraveris, ecce nunc testificor vobis quod omnino dispereatis:
    <verse number="20" style="v"/>sicut gentes, quas delevit Dominus in introitu vestro, ita et vos peribitis, si inoboedientes fueritis voci Domini Dei vestri.
  </para>
  <chapter number="9" style="c"/>
  <para style="p">
    <verse number="1" style="v"/>Audi, Israel: Tu transgredieris hodie Iordanem, ut possideas nationes maximas et fortiores te, civitates ingentes et ad caelum usque muratas,
    <verse number="2" style="v"/>populum magnum atque sublimem, filios Enacim, quos ipse nosti et audisti, quibus nullus potest ex adverso resistere.
    <verse number="3" style="v"/>Scies ergo hodie quod Dominus Deus tuus ipse transibit ante te ignis devorans, qui conteret eos atque subiciet ante faciem tuam, ut velociter expellas et deleas eos, sicut locutus est tibi.
    <verse number="4" style="v"/>Ne dicas in corde tuo, cum deleverit eos Dominus Deus tuus in conspectu tuo: "Propter iustitiam meam introduxit me Dominus, ut terram hanc possiderem", cum propter impietates nationum istarum expellat eas Dominus ante te.
    <verse number="5" style="v"/>Neque enim propter iustitiam tuam et aequitatem cordis tui ingredieris, ut possideas terras earum, sed quia illae egerunt impie, introeunte te, Dominus Deus tuus expellet eos ante te, et ut compleat verbum suum Dominus, quod sub iuramento pollicitus est patribus tuis, Abraham, Isaac et Iacob.
    <verse number="6" style="v"/>Scito igitur quod non propter iustitiam tuam Dominus Deus tuus dederit tibi terram hanc optimam in possessionem, cum durissimae cervicis sis populus.
    <verse number="7" style="v"/>Memento et ne obliviscaris quomodo ad iracundiam provocaveris Dominum Deum tuum in solitudine; ex eo die, quo egressus es ex Aegypto, usque ad locum istum adversum Dominum contendistis.
    <verse number="8" style="v"/>Nam et in Horeb provocastis eum, et iratus delere vos voluit,
    <verse number="9" style="v"/>quando ascendi in montem, ut acciperem tabulas lapideas, tabulas pacti, quod pepigit vobiscum Dominus, et perseveravi in monte quadraginta diebus ac noctibus panem non comedens et aquam non bibens.
    <verse number="10" style="v"/>Deditque mihi Dominus duas tabulas lapideas scriptas digito Dei et continentes omnia verba, quae vobis locutus est in monte de medio ignis, quando contio populi congregata est.
    <verse number="11" style="v"/>Cumque transissent quadraginta dies et totidem noctes, dedit mihi Dominus duas tabulas lapideas, tabulas foederis,
    <verse number="12" style="v"/>dixitque mihi: "Surge et descende hinc cito, quia peccavit populus tuus, quem eduxisti de Aegypto: deseruerunt velociter viam, quam praecepi eis, feceruntque sibi conflatile".
    <verse number="13" style="v"/>Rursumque ait Dominus ad me: "Cerno quod populus iste durae cervicis sit;
    <verse number="14" style="v"/>dimitte me, ut conteram eos et deleam nomen eorum sub caelo et faciam te in gentem, quae hac fortior et maior sit".
    <verse number="15" style="v"/>Cumque reversus de monte ardente descenderem et duas tabulas foederis utraque tenerem manu
    <verse number="16" style="v"/>vidissemque vos peccasse Domino Deo vestro et fecisse vobis vitulum conflatilem ac deseruisse velociter viam eius, quam Dominus vobis praeceperat,
    <verse number="17" style="v"/>arripui duas tabulas et proieci eas de manibus meis confregique eas in conspectu vestro;
    <verse number="18" style="v"/>et procidi ante Dominum, sicut prius quadraginta diebus et noctibus panem non comedens et aquam non bibens propter omnia peccata vestra, quae gessistis contra Dominum et eum ad iracundiam provocastis;
    <verse number="19" style="v"/>timui enim indignationem et iram illius, qua adversum vos concitatus delere vos voluit. Et exaudivit me Dominus etiam hac vice.
    <verse number="20" style="v"/>Adversum Aaron quoque vehementer iratus voluit eum conterere; et pro illo similiter tunc deprecatus sum.
    <verse number="21" style="v"/>Peccatum autem vestrum, quod feceratis, id est vitulum, arripiens igne combussi et in frusta comminuens omninoque in pulverem redigens proieci in torrentem, qui de monte descendit.
    <verse number="22" style="v"/>In Tabera quoque et in Massa et in Cibrottaava provocastis Dominum;
    <verse number="23" style="v"/>et quando misit Dominus vos de Cadesbarne dicens: "Ascendite et possidete terram, quam dedi vobis", contempsistis imperium Domini Dei vestri et non credidistis ei neque vocem eius audire voluistis;
    <verse number="24" style="v"/>semper fuistis rebelles contra Dominum a die, qua nosse vos coepi.
    <verse number="25" style="v"/>Et iacui coram Domino quadraginta diebus ac noctibus, quibus eum suppliciter deprecabar, ne deleret vos, ut fuerat comminatus.
    <verse number="26" style="v"/>Et orans dixi: Domine Deus, ne disperdas populum tuum et hereditatem tuam, quam redemisti in magnitudine tua, quos eduxisti de Aegypto in manu forti.
    <verse number="27" style="v"/>Recordare servorum tuorum Abraham, Isaac et Iacob; ne aspicias duritiam populi huius et impietatem atque peccatum,
    <verse number="28" style="v"/>ne forte dicant habitatores terrae, de qua eduxisti nos: "Non poterat Dominus introducere eos in terram, quam pollicitus est eis, et oderat illos; idcirco eduxit, ut interficeret eos in solitudine".
    <verse number="29" style="v"/>Attamen ipsi sunt populus tuus et hereditas tua, quos eduxisti in fortitudine tua magna et in brachio tuo extento.
  </para>
  <chapter number="10" style="c"/>
  <para style="p">
    <verse number="1" style="v"/>In tempore illo dixit Dominus ad me: "Dola tibi duas tabulas lapideas, sicut priores fuerunt, et ascende ad me in montem faciesque tibi arcam ligneam.
    <verse number="2" style="v"/>Et scribam in tabulis verba, quae fuerunt in his, quas ante confregisti, ponesque eas in arca".
    <verse number="3" style="v"/>Feci igitur arcam de lignis acaciae; cumque dolassem duas tabulas lapideas instar priorum, ascendi in montem habens eas in manibus.
    <verse number="4" style="v"/>Scripsitque in tabulis iuxta id quod prius scripserat, verba decem, quae locutus est Dominus ad vos in monte de medio ignis, quando populus congregatus est, et dedit eas mihi.
    <verse number="5" style="v"/>Reversusque de monte descendi et posui tabulas in arcam, quam feceram; quae hucusque ibi sunt, sicut mihi praecepit Dominus.
    <verse number="6" style="v"/>Filii autem Israel castra moverunt ex Berothbeneiacan in Mosera, ubi Aaron mortuus ac sepultus est; pro quo sacerdotio functus est Eleazar filius eius.
    <verse number="7" style="v"/>Inde venerunt in Gadgad; de quo loco profecti castrametati sunt in Ietebatha, in terra torrentium aquarum.
    <verse number="8" style="v"/>Eo tempore separavit Dominus tribum Levi, ut portaret arcam foederis Domini et staret coram eo in ministerio ac benediceret in nomine illius usque in praesentem diem.
    <verse number="9" style="v"/>Quam ob rem non habuit Levi partem neque hereditatem cum fratribus suis, quia ipse Dominus hereditas eius est, sicut promisit ei Dominus Deus tuus.
    <verse number="10" style="v"/>Ego autem steti in monte sicut prius quadraginta diebus ac noctibus, exaudivitque me Dominus etiam hac vice et te perdere noluit.
    <verse number="11" style="v"/>Dixitque mihi: "Surge, vade et praecede populum, ut ingrediatur et possideat terram, quam iuravi patribus eorum, ut traderem eis".
    <verse number="12" style="v"/>Et nunc, Israel, quid Dominus Deus tuus petit a te, nisi ut timeas Dominum Deum tuum et ambules in viis eius et diligas eum ac servias Domino Deo tuo in toto corde tuo et in tota anima tua
    <verse number="13" style="v"/>custodiasque mandata Domini et praecepta eius, quae ego hodie praecipio, ut bene sit tibi?
    <verse number="14" style="v"/>En Domini Dei tui caelum est et caelum caeli, terra et omnia, quae in ea sunt;
    <verse number="15" style="v"/>et tamen patribus tuis conglutinatus est Dominus et amavit eos elegitque semen eorum post eos, id est vos, de cunctis gentibus, sicut hodie comprobatur.
    <verse number="16" style="v"/>Circumcidite igitur praeputium cordis vestri et cervicem vestram, ne induretis amplius,
    <verse number="17" style="v"/>quia Dominus Deus vester ipse est Deus deorum et Dominus dominantium, Deus magnus, potens et terribilis, qui personam non accipit nec munera,
    <verse number="18" style="v"/>facit iudicium pupillo et viduae, amat peregrinum et dat ei victum atque vestitum.
    <verse number="19" style="v"/>Et vos ergo, amate peregrinos, quia et ipsi fuistis advenae in terra Aegypti.
    <verse number="20" style="v"/>Dominum Deum tuum timebis et ei servies, ipsi adhaerebis iurabisque in nomine illius.
    <verse number="21" style="v"/>Ipse est laus tua et Deus tuus, qui fecit tibi haec magnalia et terribilia, quae viderunt oculi tui.
    <verse number="22" style="v"/>In septuaginta animabus descenderunt patres tui in Aegyptum; et ecce nunc multiplicavit te Dominus Deus tuus sicut astra caeli.
  </para>
  <chapter number="11" style="c"/>
  <para style="p">
    <verse number="1" style="v"/>Ama itaque Dominum Deum tuum et custodi obser vationem eius et praecepta, iudicia atque mandata omni tempore.
    <verse number="2" style="v"/>Cognoscite hodie, quae ignorant filii vestri, qui non viderunt disciplinam Domini Dei vestri, magnalia eius et robustam manum extentumque brachium,
    <verse number="3" style="v"/>signa et opera, quae fecit in medio Aegypti pharaoni regi et universae terrae eius
    <verse number="4" style="v"/>omnique exercitui Aegyptiorum et equis ac curribus; quomodo operuerint eos aquae maris Rubri, cum vos persequerentur, et deleverit eos Dominus usque in praesentem diem;
    <verse number="5" style="v"/>vobisque, quae fecerit in solitudine, donec veniretis ad hunc locum;
    <verse number="6" style="v"/>et Dathan atque Abiram filiis Eliab, qui fuit filius Ruben, quos aperto ore suo terra absorbuit cum domibus et tabernaculis et universa substantia eorum, quam habebant in medio Israel.
    <verse number="7" style="v"/>Oculi vestri viderunt omnia opera Domini magna, quae fecit,
    <verse number="8" style="v"/>ut custodiatis universa mandata, quae ego hodie praecipio vobis, ut roboremini et possitis introire et possidere terram, ad quam ingredimini,
    <verse number="9" style="v"/>multoque in ea vivatis tempore, quam sub iuramento pollicitus est Dominus patribus vestris et semini eorum, lacte et melle manantem.
    <verse number="10" style="v"/>Terra enim, ad quam ingredieris possidendam, non est sicut terra Aegypti, de qua existis, ubi, iacto semine, in hortorum morem aquae pede ducuntur irriguae;
    <verse number="11" style="v"/>sed montuosa est et campestris, de caelo exspectans pluvias,
    <verse number="12" style="v"/>quam Dominus Deus tuus semper invisit, et oculi illius in ea sunt a principio anni usque ad finem eius.
    <verse number="13" style="v"/>Si ergo oboedieritis mandatis meis, quae hodie praecipio vobis, ut diligatis Dominum Deum vestrum et serviatis ei in toto corde vestro et in tota anima vestra,
    <verse number="14" style="v"/>dabo pluviam terrae vestrae temporaneam et serotinam in tempore suo, ut colligas frumentum et vinum et oleum,
    <verse number="15" style="v"/>et dabit fenum ex agris ad pascenda iumenta, et ut ipse comedas ac satureris.
    <verse number="16" style="v"/>Cavete, ne decipiatur cor vestrum, et recedatis a Domino serviatisque diis alienis et adoretis eos,
    <verse number="17" style="v"/>iratusque Dominus contra vos claudat caelum, et pluviae non descendant, nec terra det fructum suum, pereatisque velociter de terra optima, quam Dominus daturus est vobis.
    <verse number="18" style="v"/>Ponite haec verba mea in cordibus et in animis vestris et ligate ea pro signo in manibus et inter oculos vestros collocate quasi appensum quid.
    <verse number="19" style="v"/>Docete ea filios vestros, de illis loquendo, quando sederis in domo tua et ambulaveris in via et accubueris atque surrexeris.
    <verse number="20" style="v"/>Scribes ea super postes domus tuae et portas tuas,
    <verse number="21" style="v"/>ut multiplicentur dies tui et filiorum tuorum in terra, quam iuravit Dominus patribus tuis, ut daret eis, quamdiu caelum imminet terrae.
    <verse number="22" style="v"/>Si enim custodieritis omnia mandata haec, quae ego praecipio vobis, et feceritis ea, ut diligatis Dominum Deum vestrum et ambuletis in omnibus viis eius adhaerentes ei,
    <verse number="23" style="v"/>disperdet Dominus omnes gentes istas ante faciem vestram, et possidebitis eas, quae maiores et fortiores vobis sunt;
    <verse number="24" style="v"/>omnis locus, quem calcaverit pes vester, vester erit. A deserto et a Libano, a flumine magno Euphrate usque ad mare occidentale erunt termini vestri.
    <verse number="25" style="v"/>Nullus stabit contra vos; terrorem vestrum et formidinem dabit Dominus Deus vester super omnem terram, quam calcaturi estis, sicut locutus est vobis.
    <verse number="26" style="v"/>En propono in conspectu vestro hodie benedictionem et maledictionem:
    <verse number="27" style="v"/>benedictionem, si oboedieritis mandatis Domini Dei vestri, quae ego hodie praecipio vobis;
    <verse number="28" style="v"/>maledictionem, si non oboedieritis mandatis Domini Dei vestri, sed recesseritis de via, quam ego nunc ostendo vobis, et ambulaveritis post deos alienos, quos ignoratis.
    <verse number="29" style="v"/>Cum introduxerit te Dominus Deus tuus in terram, ad quam pergis habitandam, pones benedictionem super montem Garizim, maledictionem super montem Hebal,
    <verse number="30" style="v"/>qui sunt trans Iordanem, post viam quae vergit ad solis occubitum in terra Chananaei, qui habitat in Araba contra Galgalam, quae est iuxta Quercus Moreh.
    <verse number="31" style="v"/>Vos enim transibitis Iordanem, ut possideatis terram, quam Dominus Deus vester daturus est vobis, et habitetis in illa.
    <verse number="32" style="v"/>Videte ergo ut impleatis omnia praecepta atque iudicia, quae ego hodie ponam in conspectu vestro.
  </para>
  <chapter number="12" style="c"/>
  <para style="p">
    <verse number="1" style="v"/>Haec sunt praecepta atque iudicia, quae facere debetis in terra, quam Dominus, Deus patrum tuorum, daturus est tibi, ut possideas eam cunctis diebus, quibus super humum gradieris.
    <verse number="2" style="v"/>Subvertite omnia loca, in quibus coluerunt gentes, quas possessuri estis, deos suos super montes excelsos et colles et subter omne lignum frondosum.
    <verse number="3" style="v"/>Dissipate aras eorum et confringite lapides, palos igne comburite et idola comminuite, disperdite nomina eorum de locis illis.
    <verse number="4" style="v"/>Non facietis ita Domino Deo vestro.
    <verse number="5" style="v"/>Sed ad locum, quem elegerit Dominus Deus vester de cunctis tribubus vestris, ut ponat nomen suum ibi et habitet in eo, venietis
    <verse number="6" style="v"/>et offeretis in illo loco holocausta et victimas vestras, decimas et donaria manuum vestrarum et vota atque dona, primogenita boum et ovium.
    <verse number="7" style="v"/>Et comedetis ibi in conspectu Domini Dei vestri ac laetabimini in cunctis, ad quae miseritis manum vos et domus vestrae, in quibus benedixerit vobis Dominus Deus vester.
    <verse number="8" style="v"/>Non facietis secundum omnia, quae nos hic facimus hodie, singuli, quod sibi rectum videtur;
    <verse number="9" style="v"/>neque enim usque in praesens tempus venistis ad requiem et possessionem, quam Dominus Deus vester daturus est vobis.
    <verse number="10" style="v"/>Transibitis Iordanem et habitabitis in terra, quam Dominus Deus vester daturus est vobis, ut requiescatis a cunctis hostibus per circuitum et absque ullo timore habitetis
    <verse number="11" style="v"/>in loco, quem elegerit Dominus Deus vester, ut habitet nomen eius in eo. Illuc omnia, quae praecipio, conferetis: holocausta et hostias ac decimas et donaria manuum vestrarum et, quidquid praecipuum est in muneribus, quae vovebitis Domino.
    <verse number="12" style="v"/>Ibi laetabimini coram Domino Deo vestro vos, filii ac filiae vestrae, famuli et famulae atque Levites, qui in urbibus vestris commoratur; neque enim habet partem et possessionem inter vos.
    <verse number="13" style="v"/>Cave, ne offeras holocausta tua in omni loco, quem videris,
    <verse number="14" style="v"/>sed in eo, quem elegerit Dominus in una tribuum tuarum, offeres holocausta et ibi facies quaecumque praecipio tibi.
    <verse number="15" style="v"/>Sin autem comedere volueris, et te esus carnium delectaverit, occide et comede carnem iuxta benedictionem Domini Dei tui, quam dedit tibi in omnibus urbibus tuis; sive immundus sive mundus comedet illam, sicut capream et cervum,
    <verse number="16" style="v"/>absque esu dumtaxat sanguinis, quem super terram quasi aquam effundes.
    <verse number="17" style="v"/>Non poteris comedere in oppidis tuis decimam frumenti et vini et olei tui, primogenita armentorum et pecorum et omnia, quae voveris et sponte offerre volueris, et primitiva manuum tuarum.
    <verse number="18" style="v"/>Sed coram Domino Deo tuo comedes ea in loco, quem elegerit Dominus Deus tuus, tu et filius tuus ac filia tua, servus et famula atque Levites, qui manet in urbibus tuis; et laetaberis coram Domino Deo tuo in cunctis, ad quae extenderis manum tuam.
    <verse number="19" style="v"/>Cave, ne derelinquas Levitem omni tempore, quo versaris in terra tua.
    <verse number="20" style="v"/>Quando dilataverit Dominus Deus tuus terminos tuos, sicut locutus est tibi, et volueris vesci carnibus, quas desiderat anima tua, comedes carnem secundum omne desiderium animae tuae;
    <verse number="21" style="v"/>locus autem, quem elegerit Dominus Deus tuus, ut sit nomen eius ibi, si procul fuerit, occides de armentis et pecoribus, quae dederit tibi Dominus, sicut praecepi tibi, et comedes in oppidis tuis, ut tibi placet.
    <verse number="22" style="v"/>Sicut comeditur caprea et cervus, ita vesceris eis; et mundus et immundus in commune vescentur.
    <verse number="23" style="v"/>Hoc solum cave, ne sanguinem comedas; sanguis enim eorum anima est, et idcirco non debes animam comedere cum carnibus.
    <verse number="24" style="v"/>Non comedes eum, sed super terram fundes quasi aquam;
    <verse number="25" style="v"/>non comedes eum, ut bene sit tibi et filiis tuis post te, cum feceris, quod placet in conspectu Domini.
    <verse number="26" style="v"/>Quae autem sanctificaveris et voveris Domino, tolles et venies ad locum, quem elegerit Dominus,
    <verse number="27" style="v"/>et offeres holocausta tua, carnem et sanguinem super altare Domini Dei tui; sanguis hostiarum tuarum fundetur in altari, carnibus autem ipse vesceris.
    <verse number="28" style="v"/>Observa et audi omnia, quae ego praecipio tibi, ut bene sit tibi et filiis tuis post te in sempiternum, cum feceris, quod bonum est et placitum in conspectu Domini Dei tui.
    <verse number="29" style="v"/>Quando disperdiderit Dominus Deus tuus ante faciem tuam gentes, ad quas ingredieris possidendas, et possederis eas atque habitaveris in terra earum,
    <verse number="30" style="v"/>cave, ne irretiaris per eas, postquam te fuerint introeunte subversae, et requiras caeremonias earum dicens: "Sicut coluerunt gentes istae deos suos, ita et ego colam".
    <verse number="31" style="v"/>Non facies similiter Domino Deo tuo; omnes enim abominationes, quas aversatur Dominus, fecerunt diis suis offerentes etiam filios et filias et comburentes igne.
  </para>
  <chapter number="13" style="c"/>
  <para style="p">
    <verse number="1" style="v"/>Quod praecipio vobis, hoc custodite et facite, nec addas quidquam nec minuas.
    <verse number="2" style="v"/>Si surrexerit in medio tui prophetes aut, qui somnium vidisse se dicat, et dederit tibi signum vel portentum,
    <verse number="3" style="v"/>et evenerit, quod locutus est, et dixerit tibi: "Eamus et sequamur deos alienos, quos ignoras, et serviamus eis",
    <verse number="4" style="v"/>non audies verba prophetae illius aut somniatoris, quia tentat vos Dominus Deus vester, ut sciat utrum diligatis eum an non in toto corde et in tota anima vestra.
    <verse number="5" style="v"/>Dominum Deum vestrum sequimini et ipsum timete et mandata illius custodite et audite vocem eius; ipsi servietis et ipsi adhaerebitis.
    <verse number="6" style="v"/>Propheta autem ille aut fictor somniorum interficietur, quia locutus est, ut vos averteret a Domino Deo vestro, qui eduxit vos de terra Aegypti et redemit te de domo servitutis; ut errare te faceret de via, quam tibi praecepit Dominus Deus tuus; et auferes malum de medio tui.
    <verse number="7" style="v"/>Si tibi voluerit persuadere frater tuus filius matris tuae aut filius tuus vel filia sive uxor, quae est in sinu tuo, aut amicus, quem diligis ut animam tuam, clam dicens: "Eamus et serviamus diis alienis", quos ignorasti tu et patres tui,
    <verse number="8" style="v"/>de diis cunctarum in circuitu gentium, quae iuxta vel procul sunt ab initio usque ad finem terrae,
    <verse number="9" style="v"/>non acquiescas ei nec audias, neque parcat ei oculus tuus, ut miserearis et occultes eum,
    <verse number="10" style="v"/>sed interficies. Sit primum manus tua super eum, et postea omnis populus mittat manum:
    <verse number="11" style="v"/>lapidibus obrutus necabitur, quia voluit te abstrahere a Domino Deo tuo, qui eduxit te de terra Aegypti, de domo servitutis,
    <verse number="12" style="v"/>ut omnis Israel audiens timeat, et nequaquam ultra faciat quippiam huius rei simile in medio tui.
    <verse number="13" style="v"/>Si audieris in una urbium tuarum, quas Dominus Deus tuus dabit tibi ad habitandum, dicentes aliquos:
    <verse number="14" style="v"/>"Egressi sunt filii Belial de medio tui et averterunt habitatores urbis suae atque dixerunt: Eamus et serviamus diis alienis", quos ignorastis,
    <verse number="15" style="v"/>quaere sollicite et, diligenter rei veritate perspecta, si inveneris certum esse, quod dicitur, et abominationem hanc opere perpetratam in medio tui,
    <verse number="16" style="v"/>percuties habitatores urbis illius in ore gladii et delebis eam ac omnia, quae in illa sunt.
    <verse number="17" style="v"/>Quidquid etiam supellectilis fuerit, congregabis in medio platearum eius et cum ipsa civitate succendes, ita ut universa consumas Domino Deo tuo, et sit tumulus sempiternus: non aedificabitur amplius.
    <verse number="18" style="v"/>Et non adhaerebit de illo anathemate quidquam in manu tua, ut avertatur Dominus ab ira furoris sui et misereatur tui multiplicetque te, sicut iuravit patribus tuis,
    <verse number="19" style="v"/>quando audieris vocem Domini Dei tui custodiens omnia mandata eius, quae ego praecipio tibi hodie, ut facias quod placitum est in conspectu Domini Dei tui.
  </para>
  <chapter number="14" style="c"/>
  <para style="p">
    <verse number="1" style="v"/>Filii estote Domini Dei ve stri; non vos incidetis nec fa cietis calvitium inter oculos vestros super mortuo,
    <verse number="2" style="v"/>quoniam populus sanctus es Domino Deo tuo, et te elegit, ut sis ei in populum peculiarem de cunctis gentibus, quae sunt super terram.
    <verse number="3" style="v"/>Ne comedatis quidquid abominabile est.
    <verse number="4" style="v"/>Hoc est animal, quod comedere potestis: bovem et ovem et capram,
    <verse number="5" style="v"/>cervum et capream, bubalum, tragelaphum, pygargum, orygem, rupicapram.
    <verse number="6" style="v"/>Omne animal inter pecora, quod findit ungulam plene in duas partes et ruminat, comedetis;
    <verse number="7" style="v"/>de his autem, quae ruminant et ungulam non findunt, haec comedere non debetis: camelum, leporem, hyracem, quia ruminant et non dividunt ungulam, immunda erunt vobis.
    <verse number="8" style="v"/>Sus quoque, quoniam dividit ungulam et non ruminat, immunda erit vobis: carnibus eorum non vescemini et cadavera non tangetis.
    <verse number="9" style="v"/>Haec comedetis ex omnibus, quae morantur in aquis: quae habent pinnulas et squamas comedite;
    <verse number="10" style="v"/>quae absque pinnulis et squamis sunt, ne comedatis, quia immunda sunt vobis.
    <verse number="11" style="v"/>Omnes aves mundas comedite;
    <verse number="12" style="v"/>has autem ne comedatis: aquilam scilicet et grypem et alietum,
    <verse number="13" style="v"/>ixon et vulturem ac milvum iuxta genus suum
    <verse number="14" style="v"/>et omne corvini generis,
    <verse number="15" style="v"/>struthionem ac noctuam et larum atque accipitrem iuxta genus suum,
    <verse number="16" style="v"/>bubonem ac cycnum et ibin
    <verse number="17" style="v"/>ac mergulum, porphyrionem et nycticoracem,
    <verse number="18" style="v"/>erodium et charadrium, singula in genere suo, upupam quoque et vespertilionem.
    <verse number="19" style="v"/>Et omne, quod reptat et pinnulas habet, immundum erit vobis, nec comedetur.
    <verse number="20" style="v"/>Omne volatile, quod mundum est, comedite.
    <verse number="21" style="v"/>Quidquid morticinum est, ne vescamini ex eo; advenae, qui intra portas tuas est, da, ut comedat, aut vende peregrino: quia tu populus sanctus es Domino Deo tuo.Non coques haedum in lacte matris suae.
    <verse number="22" style="v"/>Decimam partem separabis de cunctis frugibus seminis tui, quae nascuntur in terra per annos singulos;
    <verse number="23" style="v"/>et comedes in conspectu Domini Dei tui in loco, quem elegerit, ut in eo nomen illius habitet, decimam frumenti tui et vini et olei et primogenita de armentis et ovibus tuis, ut discas timere Dominum Deum tuum omni tempore.
    <verse number="24" style="v"/>Cum autem longior fuerit tibi via et locus, quem elegerit Dominus Deus tuus, ut ponat nomen suum ibi tibique benedixerit, nec potueris ad eum haec cuncta portare,
    <verse number="25" style="v"/>vendes omnia et in pretium rediges; portabisque manu tua et proficisceris ad locum, quem elegerit Dominus Deus tuus,
    <verse number="26" style="v"/>et emes ex eadem pecunia, quidquid tibi placuerit, sive ex armentis sive ex ovibus, vinum quoque et siceram et omne, quod desiderat anima tua; et comedes ibi coram Domino Deo tuo et epulaberis tu et domus tua
    <verse number="27" style="v"/>et Levites, qui intra portas tuas est: cave, ne derelinquas eum, quia non habet partem nec possessionem tecum.
    <verse number="28" style="v"/>Anno tertio separabis aliam decimam ex omnibus, quae nascuntur tibi eo tempore, et repones intra portas tuas;
    <verse number="29" style="v"/>venietque Levites, qui non habet partem nec possessionem tecum, et peregrinus ac pupillus ac vidua, qui intra portas tuas sunt, et comedent et saturabuntur, ut benedicat tibi Dominus Deus tuus in cunctis operibus manuum tuarum, quae feceris.
  </para>
  <chapter number="15" style="c"/>
  <para style="p">
    <verse number="1" style="v"/>Septimo anno facies remis sionem,
    <verse number="2" style="v"/>quae hoc ordine ce lebrabitur: cui debetur aliquid a proximo ac fratre suo, repetere non poterit, quia annus remissionis est Domino.
    <verse number="3" style="v"/>A peregrino exiges; civem et propinquum repetendi, quod tuum est, non habebis potestatem.
    <verse number="4" style="v"/>Sed omnino indigens non erit apud te, quia benedicet tibi Dominus Deus tuus in terra, quam traditurus est tibi in possessionem,
    <verse number="5" style="v"/>si tamen audieris vocem Domini Dei tui et custodieris universum mandatum hoc, quod ego hodie praecipio tibi,
    <verse number="6" style="v"/>quia Dominus Deus tuus benedicet tibi, ut pollicitus est. Fenerabis gentibus multis et ipse a nullo accipies mutuum; dominaberis nationibus plurimis, et tui nemo dominabitur.
    <verse number="7" style="v"/>Si unus de fratribus tuis, qui morantur in una civitatum tuarum in terra, quam Dominus Deus tuus daturus est tibi, ad paupertatem venerit, non obdurabis cor tuum nec contrahes manum;
    <verse number="8" style="v"/>sed aperies eam pauperi fratri tuo et dabis mutuum, quod eum indigere perspexeris.
    <verse number="9" style="v"/>Cave, ne forte subrepat tibi impia cogitatio, et dicas in corde tuo: Appropinquat septimus annus remissionis", et avertas oculos tuos a paupere fratre tuo nolens ei, quod postulat, mutuum commodare, ne clamet contra te ad Dominum, et fiat tibi in peccatum.
    <verse number="10" style="v"/>Sed dabis ei, nec contristabitur cor tuum in eius necessitatibus sublevandis, nam propter hoc benedicet tibi Dominus Deus tuus in omni opere tuo et in cunctis, ad quae manum miseris.
    <verse number="11" style="v"/>Non deerunt pauperes in terra habitationis tuae; idcirco ego praecipio tibi, ut aperias manum fratri tuo egeno et pauperi, qui tecum versatur in terra tua.
    <verse number="12" style="v"/>Cum tibi venditus fuerit frater tuus Hebraeus aut Hebraea et sex annis servierit tibi, in septimo anno dimittes eum liberum;
    <verse number="13" style="v"/>et quem libertate donaveris, nequaquam vacuum abire patieris.
    <verse number="14" style="v"/>Sed dabis ei viaticum de gregibus et de area et torculari tuo, quibus Dominus Deus tuus benedixerit tibi.
    <verse number="15" style="v"/>Memento quod et ipse servieris in terra Aegypti, et liberaverit te Dominus Deus tuus; idcirco ego nunc hoc praecipio tibi.
    <verse number="16" style="v"/>Sin autem dixerit: "Nolo egredi", eo quod diligat te et domum tuam et bene sibi apud te esse sentiat,
    <verse number="17" style="v"/>assumes subulam et perforabis aurem eius in ianua domus tuae, et serviet tibi usque in aeternum. Ancillae quoque similiter facies.
    <verse number="18" style="v"/>Non sit durum in oculis tuis dimittere eum liberum, quoniam iuxta mercedem mercennarii per sex annos servivit tibi, et benedicet tibi Dominus Deus tuus in cunctis operibus, quae egeris.
    <verse number="19" style="v"/>De primogenitis, quae nascuntur in armentis et ovibus tuis, quidquid sexus est masculini, sanctificabis Domino Deo tuo; non operaberis in primogenito bovis et non tondebis primogenita ovium.
    <verse number="20" style="v"/>In conspectu Domini Dei tui comedes ea per annos singulos in loco, quem elegerit Dominus, tu et domus tua.
    <verse number="21" style="v"/>Sin autem habuerit maculam et vel claudum fuerit vel caecum aut in aliqua parte deforme vel debile, non immolabis illud Domino Deo tuo,
    <verse number="22" style="v"/>sed intra portas tuas comedes illud; tam mundus quam immundus similiter vescentur eis, quasi caprea et cervo.
    <verse number="23" style="v"/>Solum sanguinem eorum non comedes, sed effundes in terram quasi aquam.
  </para>
  <chapter number="16" style="c"/>
  <para style="p">
    <verse number="1" style="v"/>Observa mensem Abib, ut facias Pascha Domino Deo tuo; quoniam in isto mense Abib eduxit te Dominus Deus tuus de Aegypto nocte.
    <verse number="2" style="v"/>Immolabisque Pascha Domino Deo tuo de ovibus et de bobus in loco, quem elegerit Dominus Deus tuus, ut habitet nomen eius ibi.
    <verse number="3" style="v"/>Non comedes cum eo panem fermentatum; septem diebus comedes absque fermento afflictionis panem, quoniam festinanter egressus es de Aegypto, ut memineris diei egressionis tuae de Aegypto omnibus diebus vitae tuae.
    <verse number="4" style="v"/>Non apparebit fermentum in omnibus terminis tuis septem diebus; et non manebit de carnibus eius, quod immolatum est vespere in die primo, usque mane.
    <verse number="5" style="v"/>Non poteris immolare Pascha in qualibet urbium tuarum, quas Dominus Deus tuus daturus est tibi,
    <verse number="6" style="v"/>sed in loco, quem elegerit Dominus Deus tuus, ut habitet nomen eius ibi, immolabis Pascha vespere ad solis occasum, quando egressus es de Aegypto.
    <verse number="7" style="v"/>Et coques et comedes in loco, quem elegerit Dominus Deus tuus, maneque consurgens vades in tabernacula tua.
    <verse number="8" style="v"/>Sex diebus comedes azyma et in die septimo, quia collecta est Domino Deo tuo, non facies opus.
    <verse number="9" style="v"/>Septem hebdomadas numerabis tibi ab ea die, qua falcem in segetem miseris,
    <verse number="10" style="v"/>et celebrabis diem festum Hebdomadarum Domino Deo tuo, oblationem spontaneam manus tuae, quam offeres iuxta benedictionem Domini Dei tui.
    <verse number="11" style="v"/>Et epulaberis coram Domino Deo tuo tu, filius tuus et filia tua, servus tuus et ancilla tua et Levites, qui est intra portas tuas, advena ac pupillus et vidua, qui morantur tecum in loco, quem elegerit Dominus Deus tuus, ut habitet nomen eius ibi;
    <verse number="12" style="v"/>et recordaberis quoniam servus fueris in Aegypto custodiesque ac facies, quae praecepta sunt.
    <verse number="13" style="v"/>Sollemnitatem quoque Tabernaculorum celebrabis per septem dies, quando collegeris de area et torculari fruges tuas;
    <verse number="14" style="v"/>et epulaberis in festivitate tua tu, filius tuus et filia, servus tuus et ancilla, Levites quoque et advena, pupillus ac vidua, qui intra portas tuas sunt.
    <verse number="15" style="v"/>Septem diebus Domino Deo tuo festa celebrabis in loco, quem elegerit Dominus, quia benedicet tibi Dominus Deus tuus in cunctis frugibus tuis et in omni opere manuum tuarum, erisque totus in laetitia.
    <verse number="16" style="v"/>Tribus vicibus per annum apparebit omne masculinum tuum in conspectu Domini Dei tui in loco, quem elegerit: in sollemnitate Azymorum et in sollemnitate Hebdomadarum et in sollemnitate Tabernaculorum. Non apparebit ante Dominum vacuus,
    <verse number="17" style="v"/>sed offeret unusquisque secundum quod habuerit, iuxta benedictionem Domini Dei tui, quam dederit tibi.
    <verse number="18" style="v"/>Iudices et praefectos operum constitues in omnibus portis tuis, quas Dominus Deus tuus dederit tibi per singulas tribus tuas, ut iudicent populum iusto iudicio.
    <verse number="19" style="v"/>Non declinabis iudicium. Non accipies personam nec munera, quia munera excaecant oculos sapientum et mutant causas iustorum.
    <verse number="20" style="v"/>Iustitiam, iustitiam persequeris, ut vivas et possideas terram, quam Dominus Deus tuus dederit tibi.
    <verse number="21" style="v"/>Non plantabis tibi palum, omnem arborem iuxta altare Domini Dei tui, quod feceris tibi.
    <verse number="22" style="v"/>Neque constitues lapidem, quem odit Dominus Deus tuus.
  </para>
  <chapter number="17" style="c"/>
  <para style="p">
    <verse number="1" style="v"/>Non immolabis Domino Deo tuo ovem et bovem, in quo est macula aut quippiam vitii, quia abominatio est Domino Deo tuo.
    <verse number="2" style="v"/>Cum reperti fuerint apud te intra unam portarum tuarum, quas Dominus Deus tuus dabit tibi, vir aut mulier, qui faciant, quod malum est in conspectu Domini Dei tui, et transgrediantur pactum illius,
    <verse number="3" style="v"/>ut vadant et serviant diis alienis et adorent eos, solem vel lunam vel omnem militiam caeli, quae non praecepi,
    <verse number="4" style="v"/>et hoc tibi fuerit nuntiatum, audiensque inquisieris diligenter et verum esse reppereris, et abominatio haec facta est in Israel,
    <verse number="5" style="v"/>educes virum vel mulierem, qui hanc rem sceleratissimam perpetrarunt, ad portas civitatis tuae, et lapidibus obruentur.
    <verse number="6" style="v"/>In ore duorum aut trium testium peribit, qui interficietur; nemo occidatur uno contra se dicente testimonium.
    <verse number="7" style="v"/>Manus testium prima erit ad interficiendum eum, et manus reliqui populi extrema mittetur, ut auferas malum de medio tui.
    <verse number="8" style="v"/>Si intra portas tuas in litibus difficile et ambiguum apud te iudicium esse perspexeris inter sanguinem et sanguinem, causam et causam, plagam et plagam, surge et ascende ad locum, quem elegerit Dominus Deus tuus,
    <verse number="9" style="v"/>veniesque ad sacerdotes levitici generis et ad iudicem, qui fuerit illo tempore; quaeresque ab eis, qui indicabunt tibi iudicii sententiam.
    <verse number="10" style="v"/>Et facies quodcumque dixerint tibi de loco, quem elegerit Dominus, et observabis, ut facias omnia quae docuerint te
    <verse number="11" style="v"/>iuxta mandatum, quod mandaverunt, et iuxta sententiam, quam dixerint tibi. Nec declinabis ad dexteram vel ad sinistram.
    <verse number="12" style="v"/>Qui autem superbierit nolens oboedire sacerdotis imperio, qui eo tempore ministrat Domino Deo tuo, aut decreto iudicis, morietur homo ille, et auferes malum de Israel;
    <verse number="13" style="v"/>cunctusque populus audiens timebit, ut nullus deinceps intumescat superbia.
    <verse number="14" style="v"/>Cum ingressus fueris terram, quam Dominus Deus tuus dabit tibi, et possederis eam habitaverisque in illa et dixeris: "Constituam super me regem, sicut habent omnes per circuitum nationes",
    <verse number="15" style="v"/>eum constitues super te regem, quem Dominus Deus tuus elegerit de numero fratrum tuorum. Non poteris alterius gentis hominem regem facere, qui non sit frater tuus.
    <verse number="16" style="v"/>Tantummodo non multiplicabit sibi equos nec reducet populum in Aegyptum, ut equitatus numerum augeat, praesertim cum Dominus praeceperit vobis, ut nequaquam amplius per hanc viam revertamini.
    <verse number="17" style="v"/>Neque habebit uxores plurimas, ne declinet cor eius, neque argenti et auri immensa pondera.
    <verse number="18" style="v"/>Postquam autem sederit in solio regni sui, describet sibi exemplar legis huius in volumine accipiens illam a sacerdotibus leviticae tribus;
    <verse number="19" style="v"/>et habebit secum legetque illud omnibus diebus vitae suae, ut discat timere Dominum Deum suum. et custodire verba legis huius et praecepta ista et quae in lege praecepta sunt.
    <verse number="20" style="v"/>Nec elevetur cor eius in superbiam super fratres suos neque declinet a mandatis in partem dexteram vel sinistram, ut longo tempore regnet ipse et filii eius in medio Israel.
  </para>
  <chapter number="18" style="c"/>
  <para style="p">
    <verse number="1" style="v"/>Non habebunt sacerdotes le vitae, omnis tribus Levi, par tem et hereditatem cum reliquo Israel; de sacrificiis Domini et hereditate eius comedent
    <verse number="2" style="v"/>et nihil accipient de possessione fratrum suorum: Dominus enim ipse est hereditas eorum, sicut locutus est illis.
    <verse number="3" style="v"/>Hoc erit ius sacerdotum a populo, ab his qui offerunt victimas: sive bovem sive ovem immolaverint, dabunt sacerdoti armum et duas maxillas ac ventriculum,
    <verse number="4" style="v"/>primitias frumenti, vini et olei et lanarum ex ovium tonsione.
    <verse number="5" style="v"/>Ipsum enim elegit Dominus Deus tuus de cunctis tribubus tuis, ut stet et ministret in nomine Domini ipse et filii eius in sempiternum.
    <verse number="6" style="v"/>Si exierit Levites de una urbium tuarum ex omni Israel, in qua ut advena habitat, et voluerit venire desiderans locum, quem elegerit Dominus,
    <verse number="7" style="v"/>ministrabit in nomine Domini Dei sui, sicut omnes fratres eius levitae, qui stabunt ibi coram Domino.
    <verse number="8" style="v"/>Partem ciborum eandem accipiet quam et ceteri, excepto eo, quod ex paterna ei successione debetur.
    <verse number="9" style="v"/>Quando ingressus fueris terram, quam Dominus Deus tuus dabit tibi, cave, ne imitari velis abominationes illarum gentium.
    <verse number="10" style="v"/>Nec inveniatur in te, qui filium suum aut filiam traducat per ignem, aut qui sortes sciscitetur et observet nubes atque auguria, nec sit maleficus
    <verse number="11" style="v"/>nec incantator, nec qui pythones consulat nec divinos, aut quaerat a mortuis veritatem;
    <verse number="12" style="v"/>omnia enim haec abominatur Dominus et propter istiusmodi scelera expellet eos in introitu tuo.
    <verse number="13" style="v"/>Perfectus eris et absque macula cum Domino Deo tuo.
    <verse number="14" style="v"/>Gentes istae, quarum possidebis terram, augures et divinos audiunt; tu autem a Domino Deo tuo aliter institutus es.
    <verse number="15" style="v"/>Prophetam de gente tua et de fratribus tuis sicut me suscitabit tibi Dominus Deus tuus; ipsum audietis,
    <verse number="16" style="v"/>ut petiisti a Domino Deo tuo in Horeb, quando contio congregata est, atque dixisti: "Ultra non audiam vocem Domini Dei mei et ignem hunc maximum amplius non videbo, ne moriar".
    <verse number="17" style="v"/>Et ait Dominus mihi: "Bene omnia sunt locuti;
    <verse number="18" style="v"/>prophetam suscitabo eis de medio fratrum suorum similem tui et ponam verba mea in ore eius, loqueturque ad eos omnia, quae praecepero illi.
    <verse number="19" style="v"/>Qui autem verba mea, quae loquetur in nomine meo, audire noluerit, ego ultor exsistam.
    <verse number="20" style="v"/>Propheta autem qui, arrogantia depravatus, voluerit loqui in nomine meo, quae ego non praecepi illi ut diceret, aut ex nomine alienorum deorum, interficietur".
    <verse number="21" style="v"/>Quod si tacita cogitatione responderis: "Quomodo possum intellegere verbum, quod Dominus non est locutus?",
    <verse number="22" style="v"/>hoc habebis signum: quod in nomine Domini propheta ille praedixerit, et non evenerit, hoc Dominus non est locutus, sed per tumorem animi sui propheta confinxit; et idcirco non timebis eum.
  </para>
  <chapter number="19" style="c"/>
  <para style="p">
    <verse number="1" style="v"/>Cum disperderit Dominus Deus tuus gentes, quarum ti bi traditurus est terram, et possederis eam habitaverisque in urbibus eius et in aedibus,
    <verse number="2" style="v"/>tres civitates separabis tibi in medio terrae, quam Dominus Deus tuus dabit tibi in possessionem
    <verse number="3" style="v"/>sternens diligenter viam; et in tres aequaliter partes totam terrae tuae provinciam divides, ut habeat e vicino, qui propter homicidium profugus est, quo possit evadere.
    <verse number="4" style="v"/>Haec erit lex homicidae fugientis, cuius vita servanda est: qui percusserit proximum suum nesciens et qui heri et nudiustertius nullum contra eum habuisse odium comprobatur,
    <verse number="5" style="v"/>sed abiisse cum eo simpliciter in silvam ad ligna caedenda, et in succisione lignorum securis fugerit manu, ferrumque lapsum de manubrio amicum eius percusserit et occiderit, hic ad unam supradictarum urbium confugiet et vivet;
    <verse number="6" style="v"/>ne forsitan ultor sanguinis cordis calore stimulatus persequatur et apprehendat eum, si longior via fuerit, et percutiat eum, et moriatur, qui non est reus mortis, quia nullum contra eum, qui occisus est, odium prius habuisse monstratur.
    <verse number="7" style="v"/>Idcirco praecipio tibi, ut tres civitates aequalis inter se spatii dividas.
    <verse number="8" style="v"/>Cum autem dilataverit Dominus Deus tuus terminos tuos, sicut iuravit patribus tuis, et dederit tibi cunctam terram, quam eis pollicitus est
    <verse number="9" style="v"/>- si tamen custodieris omne mandatum hoc et feceris, quae hodie praecipio tibi, ut diligas Dominum Deum tuum et ambules in viis eius omni tempore - addes tibi tres alias civitates et supradictarum trium urbium numerum duplicabis,
    <verse number="10" style="v"/>ut non effundatur sanguis innoxius in medio terrae, quam Dominus Deus tuus dabit tibi possidendam, nec sis sanguinis reus.
    <verse number="11" style="v"/>Si quis autem odio habens proximum suum insidiatus fuerit vitae eius surgensque percusserit illum, et mortuus fuerit, fugeritque ad unam de supradictis urbibus,
    <verse number="12" style="v"/>mittent seniores civitatis eius et arripient eum de loco effugii tradentque in manu ultoris sanguinis, et morietur:
    <verse number="13" style="v"/>non misereberis eius et auferes innoxium sanguinem de Israel, ut bene sit tibi.
    <verse number="14" style="v"/>Non transferes terminos proximi tui, quos fixerunt priores in possessione tua, quam acceperis in terra, quam Dominus Deus tuus dabit tibi possidendam.
    <verse number="15" style="v"/>Non stabit testis unus contra aliquem, quidquid illius peccatum vel facinus fuerit; sed in ore duorum aut trium testium stabit omne verbum.
    <verse number="16" style="v"/>Si steterit testis mendax contra hominem accusans eum praevaricationis,
    <verse number="17" style="v"/>stabunt ambo, quorum causa est, ante Dominum in conspectu sacerdotum et iudicum, qui fuerint in diebus illis.
    <verse number="18" style="v"/>Cumque diligentissime perscrutantes iudices invenerint falsum testem dixisse contra fratrem suum mendacium,
    <verse number="19" style="v"/>reddent ei, sicut fratri suo facere cogitavit, et auferes malum de medio tui,
    <verse number="20" style="v"/>ut audientes ceteri timorem habeant et nequaquam ultra talia audeant facere in medio tui.
    <verse number="21" style="v"/>Non misereberis eius, sed animam pro anima, oculum pro oculo, dentem pro dente, manum pro manu, pedem pro pede exiges.
  </para>
  <chapter number="20" style="c"/>
  <para style="p">
    <verse number="1" style="v"/>Si exieris ad bellum contra hostes tuos et videris equita tus et currus et maiorem, quam tu habes, adversarii exercitus multitudinem, non timebis eos, quia Dominus Deus tuus tecum est, qui eduxit te de terra Aegypti.
    <verse number="2" style="v"/>Appropinquante autem iam proelio, stabit sacerdos ante aciem et sic loquetur ad populum:
    <verse number="3" style="v"/>"Audi, Israel: Vos hodie contra inimicos vestros pugnam committitis; non pertimescat cor vestrum, nolite metuere, nolite cedere nec formidetis eos,
    <verse number="4" style="v"/>quia Dominus Deus vester incedit vobiscum et pro vobis contra adversarios vestros dimicabit, ut eruat vos de periculo".
    <verse number="5" style="v"/>Praefecti quoque per singulas turmas, audiente exercitu, proclamabunt: Quis est homo, qui aedificavit domum novam et non dedicavit eam? Vadat et revertatur in domum suam, ne forte moriatur in bello, et alius dedicet illam.
    <verse number="6" style="v"/>Quis est homo, qui plantavit vineam et necdum vindemiavit eam? Vadat et revertatur in domum suam, ne forte moriatur in bello, et alius homo vindemiet illam.
    <verse number="7" style="v"/>Quis est homo, qui despondit uxorem et non accepit eam? Vadat et revertatur in domum suam, ne forte moriatur in bello, et alius homo accipiat eam".
    <verse number="8" style="v"/>His dictis, addent reliqua et loquentur ad populum: "Quis est homo formidulosus et corde pavido? Vadat et revertatur in domum suam, ne pavere faciat corda fratrum suorum, sicut ipse timore perterritus est".
    <verse number="9" style="v"/>Cumque praefecti finem loquendi ad populum fecerint, constituantur duces exercitus in capite populi.
    <verse number="10" style="v"/>Si quando accesseris ad expugnandam civitatem, offeres ei primum pacem;
    <verse number="11" style="v"/>si receperit et aperuerit tibi portas, cunctus populus, qui in ea est, serviet tibi sub tributo.
    <verse number="12" style="v"/>Sin autem foedus inire noluerit et coeperit contra te bellum, oppugnabis eam.
    <verse number="13" style="v"/>Cumque tradiderit Dominus Deus tuus illam in manu tua, percuties omne, quod in ea generis masculini est, in ore gladii
    <verse number="14" style="v"/>absque mulieribus et infantibus, iumentis et ceteris, quae in civitate sunt. Omnem praedam hanc diripies tibi et comedes de spoliis hostium tuorum, quae Dominus Deus tuus dederit tibi.
    <verse number="15" style="v"/>Sic facies cunctis civitatibus, quae a te procul valde sunt et non sunt de gentium istarum urbibus, quas in possessionem accepturus es.
    <verse number="16" style="v"/>De his autem civitatibus, quae dabuntur tibi, nullum omnino permittes vivere,
    <verse number="17" style="v"/>sed interficies in ore gladii, Hetthaeum videlicet et Amorraeum et Chananaeum, Pherezaeum et Hevaeum et Iebusaeum, sicut praecepit tibi Dominus Deus tuus,
    <verse number="18" style="v"/>ne forte doceant vos facere cunctas abominationes, quas ipsi operati sunt diis suis, et peccetis in Dominum Deum vestrum.
    <verse number="19" style="v"/>Quando obsederis civitatem multo tempore et munitionibus circumdederis, ut expugnes eam, non immittes securim in arbores eius, de quibus vesci potes, nec succidas eas. Numquid homo est arbor campi, ut eam obsideas?
    <verse number="20" style="v"/>Si qua autem ligna non sunt pomifera, succide illa et exstrue machinas, donec capias civitatem, quae contra te dimicat.
  </para>
  <chapter number="21" style="c"/>
  <para style="p">
    <verse number="1" style="v"/>Quando inventum fuerit in terra, quam Dominus Deus tuus daturus est tibi, hominis cadaver occisi, et ignoratur caedis reus,
    <verse number="2" style="v"/>egredientur maiores natu et iudices tui et metientur a loco cadaveris singularum per circuitum spatia civitatum
    <verse number="3" style="v"/>et, quam viciniorem ceteris esse perspexerint, seniores civitatis illius tollent vitulam de armento, quae non traxit iugum nec terram scidit vomere,
    <verse number="4" style="v"/>et ducent eam ad torrentem perennem, ubi numquam aratum est nec seminatum, et caedent apud eum cervices vitulae;
    <verse number="5" style="v"/>accedentque sacerdotes filii Levi, quos elegerit Dominus Deus tuus, ut ministrent ei et benedicant in nomine eius, et ad verbum eorum omnis causa et omnis percussio iudicetur.
    <verse number="6" style="v"/>Et omnes maiores natu civitatis illius, qui prope interfectum sunt, lavabunt manus suas super vitulam, quae apud torrentem percussa est,
    <verse number="7" style="v"/>et dicent: "Manus nostrae non effuderunt hunc sanguinem, nec oculi nostri viderunt;
    <verse number="8" style="v"/>propitius esto populo tuo Israel, quem redemisti, Domine, et non reputes sanguinem innocentem in medio populi tui Israel". Et auferetur ab eis reatus sanguinis.
    <verse number="9" style="v"/>Tu autem removebis innocentem cruorem, cum feceris, quod rectum est in oculis Domini.
    <verse number="10" style="v"/>Si egressus fueris ad pugnam contra inimicos tuos, et tradiderit eos Dominus Deus tuus in manu tua, captivosque duxeris
    <verse number="11" style="v"/>et videris in numero captivorum mulierem pulchram et adamaveris eam voluerisque habere uxorem,
    <verse number="12" style="v"/>introduces eam in domum tuam. Quae radet caesariem et circumcidet ungues
    <verse number="13" style="v"/>et deponet vestem captivitatis sedensque in domo tua flebit patrem et matrem suam uno mense; et postea intrabis ad eam sociaberisque illi, et erit uxor tua.
    <verse number="14" style="v"/>Sin autem postea non sederit animo tuo, dimittes eam liberam; nec vendere poteris pecunia nec opprimere per potentiam, quia humiliasti eam.
    <verse number="15" style="v"/>Si habuerit homo uxores duas, unam dilectam et alteram odiosam, genuerintque ei liberos, et fuerit filius odiosae primogenitus,
    <verse number="16" style="v"/>volueritque substantiam inter filios suos dividere, non poterit filium dilectae facere primogenitum et praeferre filio odiosae,
    <verse number="17" style="v"/>sed filium odiosae agnoscet primogenitum dabitque ei de cunctis, quae habuerit, duplicia; iste est enim principium roboris eius, et huic debentur primogenita.
    <verse number="18" style="v"/>Si genuerit homo filium contumacem et protervum, qui non audiat patris aut matris imperium et coercitus oboedire contempserit,
    <verse number="19" style="v"/>apprehendent eum et ducent ad seniores civitatis suae et ad portam iudicii
    <verse number="20" style="v"/>dicentque ad eos: "Filius noster iste protervus et contumax est: monita nostra audire contemnit, comissationibus vacat et luxuriae atque conviviis potatorum".
    <verse number="21" style="v"/>Lapidibus eum obruent viri civitatis, et morietur, ut auferatis malum de medio vestri, et universus Israel audiens pertimescat.
    <verse number="22" style="v"/>Quando peccaverit homo, quod morte plectendum est, et occisum appenderis in patibulo,
    <verse number="23" style="v"/>non permanebit cadaver eius in ligno; sed in eadem die sepelietur, quia maledictus a Deo est, qui pendet in ligno; et nequaquam contaminabis terram tuam, quam Dominus Deus tuus dederit tibi in possessionem.
  </para>
  <chapter number="22" style="c"/>
  <para style="p">
    <verse number="1" style="v"/>Non videbis bovem fratris tui aut ovem errantem et praeteribis, sed reduces fratri tuo;
    <verse number="2" style="v"/>si autem non est prope frater tuus nec nosti eum, duces in domum tuam, et erunt apud te quamdiu quaerat ea frater tuus et recipiat.
    <verse number="3" style="v"/>Similiter facies de asino et de vestimento et de omni re fratris tui, quae perierit: si inveneris eam, ne subtrahas te.
    <verse number="4" style="v"/>Si videris asinum fratris tui aut bovem cecidisse in via, non subtrahes te, sed sublevabis cum eo.
    <verse number="5" style="v"/>Non induetur mulier veste virili, nec vir utetur veste feminea: abominabilis enim apud Dominum Deum tuum est omnis, qui facit haec.
    <verse number="6" style="v"/>Si ambulans per viam, in arbore vel in terra nidum avis inveneris et matrem pullis vel ovis desuper incubantem, non sumes eam de filiis,
    <verse number="7" style="v"/>sed abire patieris matrem tenens filios, ut bene sit tibi, et longo vivas tempore.
    <verse number="8" style="v"/>Cum aedificaveris domum novam, facies murum tecto tuo per circuitum, ne adducas sanguinem super domum tuam et sis reus, labente aliquo in praeceps ruente.
    <verse number="9" style="v"/>Non seres vineam tuam altero semine, ne et sementis, quam sevisti, et quae nascuntur ex vinea, pariter sanctificentur.
    <verse number="10" style="v"/>Non arabis in bove simul et asino.
    <verse number="11" style="v"/>Non indueris vestimento, quod ex lana linoque contextum est.
    <verse number="12" style="v"/>Funiculos facies per quattuor angulos pallii tui, quo operieris.
    <verse number="13" style="v"/>Si duxerit vir uxorem et intraverit ad eam et postea odio habuerit eam
    <verse number="14" style="v"/>imputaveritque ei obiciens ei nomen pessimum et dixerit: "Uxorem hanc accepi et ingressus ad eam non inveni virginem",
    <verse number="15" style="v"/>tollent pater et mater eius et ferent secum signa virginitatis eius ad seniores urbis, qui in porta sunt,
    <verse number="16" style="v"/>et dicet pater: "Filiam meam dedi huic uxorem, quam, quia odit,
    <verse number="17" style="v"/>imponit ei nomen pessimum, ut dicat: Non inveni filiam tuam virginem; et ecce haec sunt signa virginitatis filiae meae". Expandent vestimentum coram se nioribus civitatis.
    <verse number="18" style="v"/>Apprehendentque senes urbis illius virum et verberabunt illum
    <verse number="19" style="v"/>condemnantes insuper centum siclis argenti, quos dabunt patri puellae, quoniam diffamavit nomen pessimum super virginem Israel; habebitque eam uxorem et non poterit dimittere eam omnibus diebus vitae suae.
    <verse number="20" style="v"/>Quod si verum est, quod obicit, et non est in puella inventa virginitas,
    <verse number="21" style="v"/>educent eam ad fores domus patris sui, et lapidibus obruent viri civitatis eius, et morietur, quoniam fecit nefas in Israel, ut fornicaretur in domo patris sui; et auferes malum de medio tui.
    <verse number="22" style="v"/>Si inventus fuerit vir dormiens cum uxore alterius, uterque morietur, id est adulter et adultera; et auferes malum de Israel.
    <verse number="23" style="v"/>Si puellam virginem desponsatam viro invenerit aliquis in civitate et concubuerit cum illa,
    <verse number="24" style="v"/>educetis utrumque ad portam civitatis illius et lapidibus obruetis, et morientur: puella quia non clamavit, cum esset in civitate, vir quia humiliavit uxorem proximi sui; et auferes malum de medio tui.
    <verse number="25" style="v"/>Sin autem in agro reppererit vir puellam, quae desponsata est, et apprehendens concubuerit cum illa, ipse morietur solus;
    <verse number="26" style="v"/>puella nihil patietur nec est rea mortis, quoniam sicut vir consurgit contra fratrem suum et occidit eum, ita et puella perpessa est:
    <verse number="27" style="v"/>sola erat in agro, clamavit puella desponsata, et nullus affuit, qui liberaret eam.
    <verse number="28" style="v"/>Si invenerit vir puellam virginem, quae non habet sponsum, et apprehendens concubuerit cum ea, et res ad iudicium venerit,
    <verse number="29" style="v"/>dabit, qui dormivit cum ea, patri puellae quinquaginta siclos argenti et habebit eam uxorem, quia humiliavit illam: non poterit dimittere eam cunctis diebus vitae suae.
  </para>
  <chapter number="23" style="c"/>
  <para style="p">
    <verse number="1" style="v"/>Non accipiet homo uxorem patris sui nec revelabit operi mentum eius.
    <verse number="2" style="v"/>Non intrabit eunuchus, attritis vel amputatis testiculis et absciso veretro, ecclesiam Domini.
    <verse number="3" style="v"/>Non ingredietur mamzer in ecclesiam Domini neque decima generatione.
    <verse number="4" style="v"/>Ammonites et Moabites etiam in decima generatione non intrabunt ecclesiam Domini in aeternum,
    <verse number="5" style="v"/>quia noluerunt vobis occurrere cum pane et aqua in via, quando egressi estis de Aegypto, et quia conduxerunt contra te Balaam filium Beor de Phethor in Aramnaharaim, ut malediceret tibi;
    <verse number="6" style="v"/>et noluit Dominus Deus tuus audire Balaam vertitque tibi maledictionem eius in benedictionem, eo quod diligeret te.
    <verse number="7" style="v"/>Non facies cum eis pacem nec quaeres eis bona cunctis diebus vitae tuae in sempiternum.
    <verse number="8" style="v"/>Non abominaberis Idumaeum, quia frater tuus est, nec Aegyptium, quia advena fuisti in terra eius:
    <verse number="9" style="v"/>qui nati fuerint ex eis tertia generatione, intrabunt ecclesiam Domini.
    <verse number="10" style="v"/>Quando egressus fueris adversus hostes tuos in pugnam, custodies te ab omni re mala.
    <verse number="11" style="v"/>Si fuerit apud te homo, qui nocturno pollutus sit somnio, egredietur extra castra et non revertetur,
    <verse number="12" style="v"/>priusquam ad vesperam lavetur aqua; et ad solis occasum regredietur in castra.
    <verse number="13" style="v"/>Habebis locum extra castra, ad quem egrediaris ad requisita naturae
    <verse number="14" style="v"/>gerens paxillum in balteo; cumque sederis foris, fodies foveam et egesta humo operies.
    <verse number="15" style="v"/>Dominus enim Deus tuus ambulat in medio castrorum tuorum, ut eruat te et tradat tibi inimicos tuos; sint castra tua sancta, et nihil in eis videat foeditatis nec derelinquat te.
    <verse number="16" style="v"/>Non trades servum domino suo, qui ad te confugerit:
    <verse number="17" style="v"/>habitabit tecum in medio tui in loco, quem elegerit in una urbium tuarum, quae placuerit ei, nec contristes eum.
    <verse number="18" style="v"/>Non erit prostibulum sacrum de filiabus Israel, nec scortator sacer de filiis Israel.
    <verse number="19" style="v"/>Non offeres mercedem prostibuli nec pretium canis in domo Domini Dei tui, quidquid illud est, quod voveris, quia abominatio est utrumque apud Dominum Deum tuum.
    <verse number="20" style="v"/>Non fenerabis fratri tuo ad usuram pecuniam nec alimenta nec quamlibet aliam rem,
    <verse number="21" style="v"/>sed alieno fenerabis. Fratri autem tuo absque usura id, quo indiget, commodabis, ut benedicat tibi Dominus Deus tuus in omni opere tuo in terra, ad quam ingredieris possidendam.
    <verse number="22" style="v"/>Cum voveris votum Domino Deo tuo, non tardabis reddere; quia requiret illud Dominus Deus tuus a te, et reputabitur tibi in peccatum.
    <verse number="23" style="v"/>Si nolueris polliceri, absque peccato eris;
    <verse number="24" style="v"/>quod autem egressum est de labiis tuis, observabis et facies, sicut promisisti Domino Deo tuo: propria voluntate et ore tuo locutus es.
    <verse number="25" style="v"/>Ingressus vineam proximi tui comede uvas, quantum tibi placuerit; in sporta autem ne efferas tecum.
    <verse number="26" style="v"/>Si intraveris in segetem amici tui, franges spicas manu; falce autem non metes.
  </para>
  <chapter number="24" style="c"/>
  <para style="p">
    <verse number="1" style="v"/>Si acceperit homo uxorem et habuerit eam, et non invene rit gratiam ante oculos eius propter aliquam foeditatem, et scripserit libellum repudii dederitque in manu illius et dimiserit eam de domo sua,
    <verse number="2" style="v"/>cumque egressa alterius uxor facta fuerit,
    <verse number="3" style="v"/>et ille quoque oderit eam dederitque ei libellum repudii et dimiserit de domo sua, vel mortuus fuerit,
    <verse number="4" style="v"/>non poterit prior maritus recipere eam in uxorem, quia polluta est; hoc esset abominatio coram Domino. Ne peccare facias terram tuam, quam Dominus Deus tuus tradiderit tibi possidendam.
    <verse number="5" style="v"/>Cum acceperit homo nuper uxorem, non procedet ad bellum, nec ei quippiam necessitatis iniungetur publicae, sed vacabit liber domui suae, ut uno anno laetetur cum uxore sua.
    <verse number="6" style="v"/>Non accipies loco pignoris molam vel superiorem lapidem molarem, quia animam suam apposuit tibi.
    <verse number="7" style="v"/>Si deprehensus fuerit homo rapiens unum de fratribus suis de filiis Israel et, vendito eo, accipiens pretium, interficietur; et auferes malum de medio tui.
    <verse number="8" style="v"/>Observa diligenter, si incurras plagam leprae, quaecumque docuerint vos sacerdotes levitici generis; quod praecepi eis, implete sollicite.
    <verse number="9" style="v"/>Memento, quae fecerit Dominus Deus tuus Mariae in via, cum egrederemini de Aegypto.
    <verse number="10" style="v"/>Cum mutuam dabis proximo tuo rem aliquam, non ingredieris domum eius, ut pignus auferas,
    <verse number="11" style="v"/>sed stabis foris, et ille tibi pignus proferet, quod habuerit.
    <verse number="12" style="v"/>Sin autem pauper est, non pernoctabit apud te pignus,
    <verse number="13" style="v"/>sed statim reddes ei ad solis occasum, ut dormiens in vestimento suo benedicat tibi, et habeas iustitiam coram Domino Deo tuo.
    <verse number="14" style="v"/>Non negabis mercedem indigentis et pauperis ex fratribus tuis sive advenis, qui tecum morantur in terra intra portas tuas,
    <verse number="15" style="v"/>sed eadem die reddes ei pretium laboris sui ante solis occasum, quia pauper est, et illud desiderat anima sua; ne clamet contra te ad Dominum, et reputetur tibi in peccatum.
    <verse number="16" style="v"/>Non occidentur patres pro filiis, nec filii pro patribus, sed unusquisque pro peccato suo morietur.
    <verse number="17" style="v"/>Non pervertes iudicium advenae et pupilli nec auferes pignoris loco viduae vestimentum.
    <verse number="18" style="v"/>Memento quod servieris in Aegypto, et eruerit te Dominus Deus tuus inde; idcirco praecipio tibi, ut facias hanc rem.
    <verse number="19" style="v"/>Quando messueris segetem in agro tuo et oblitus manipulum reliqueris, non reverteris, ut tollas eum, sed advenam et pupillum et viduam auferre patieris, ut benedicat tibi Dominus Deus tuus in omni opere manuum tuarum.
    <verse number="20" style="v"/>Si fruges collegeris olivarum, quidquid remanserit in arboribus, non reverteris, ut colligas, sed relinques advenae, pupillo ac viduae.
    <verse number="21" style="v"/>Si vindemiaveris vineam tuam, non colliges remanentes racemos, sed cedent in usus advenae, pupilli ac viduae.
    <verse number="22" style="v"/>Memento quod et tu servieris in Aegypto; et idcirco praecipio tibi, ut facias hanc rem.
  </para>
  <chapter number="25" style="c"/>
  <para style="p">
    <verse number="1" style="v"/>Si fuerit causa inter aliquos, et interpellaverint iudices, quem iustum esse perspexerint, illi iustitiae palmam dabunt; quem impium, condemnabunt impietatis.
    <verse number="2" style="v"/>Sin autem iudex eum, qui peccavit, dignum viderit plagis, prosternet et coram se faciet verberari; pro mensura peccati erit et plagarum modus,
    <verse number="3" style="v"/>ita dumtaxat, ut quadragenarium numerum non excedant, ne ultra percussus plagis multis et foede laceratus ante oculos tuos abeat frater tuus.
    <verse number="4" style="v"/>Non ligabis os bovis terentis in area fruges tuas.
    <verse number="5" style="v"/>Quando habitaverint fratres simul, et unus ex eis absque filio mortuus fuerit, uxor defuncti non nubet foras alteri, sed accipiet eam frater eius uxorem et suscitabit semen fratris sui;
    <verse number="6" style="v"/>et primogenitum ex ea filium nomine illius appellabit, ut non deleatur nomen eius ex Israel.
    <verse number="7" style="v"/>Sin autem noluerit accipere uxorem fratris sui, quae ei lege debetur, perget mulier ad portam civitatis et interpellabit maiores natu dicetque: Non vult frater viri mei suscitare nomen fratris sui in Israel nec me in coniugium sumere";
    <verse number="8" style="v"/>statimque accersiri eum facient et interrogabunt. Si responderit: "Nolo eam uxorem accipere",
    <verse number="9" style="v"/>accedet mulier ad eum coram senioribus et tollet calceamentum de pede eius spuetque in faciem illius et dicet: "Sic fit homini, qui non aedificat domum fratris sui".
    <verse number="10" style="v"/>Et vocabitur nomen illius in Israel: "Domus discalceati".
    <verse number="11" style="v"/>Si habuerint inter se iurgium viri, et unus contra alterum rixari coeperit, volensque uxor alterius eruere virum suum de manu fortioris, miserit manum et apprehenderit verenda eius,
    <verse number="12" style="v"/>abscides manum illius nec flecteris super eam ulla misericordia.
    <verse number="13" style="v"/>Non habebis in sacculo tuo diversa pondera maius et minus;
    <verse number="14" style="v"/>nec erit in domo tua ephi maius et minus.
    <verse number="15" style="v"/>Pondus habebis iustum et verum, et ephi iustum et verum erit tibi, ut multo vivas tempore super terram, quam Dominus Deus tuus dederit tibi.
    <verse number="16" style="v"/>Abominatur enim Dominus tuus eum, qui facit haec, et aversatur omnem iniustitiam.
    <verse number="17" style="v"/>Memento quae fecerit tibi Amalec in via, quando egrediebaris ex Aegypto;
    <verse number="18" style="v"/>quomodo occurrerit tibi et omnes extremos agminis tui, qui lassi residebant, ceciderit, quando tu eras fame et labore confectus, et non timuerit Deum.
    <verse number="19" style="v"/>Cum ergo Dominus Deus tuus dederit tibi requiem a cunctis per circuitum inimicis tuis in terra, quam tibi daturus est, delebis nomen Amalec sub caelo: cave, ne obliviscaris!
  </para>
  <chapter number="26" style="c"/>
  <para style="p">
    <verse number="1" style="v"/>Cumque intraveris terram, quam Dominus Deus tuus ti bi daturus est possidendam, et obtinueris eam atque habitaveris in illa,
    <verse number="2" style="v"/>tolles primitias de cunctis frugibus agri, quas collegeris de terra tua, quam Dominus Deus tuus dabit tibi, et pones in cartallo pergesque ad locum, quem Dominus Deus tuus elegerit, ut ibi habitet nomen eius,
    <verse number="3" style="v"/>accedesque ad sacerdotem, qui fuerit in diebus illis, et dices ad eum: Profiteor hodie coram Domino Deo tuo quod ingressus sim terram, pro qua iuravit patribus nostris, ut daret eam nobis".
    <verse number="4" style="v"/>Suscipiensque sacerdos cartallum de manu tua ponet ante altare Domini Dei tui,
    <verse number="5" style="v"/>et loqueris in conspectu Domini Dei tui: "Syrus vagus erat pater meus et descendit in Aegyptum et ibi peregrinatus est in paucissimo numero; crevitque in gentem magnam ac robustam et infinitae multitudinis.
    <verse number="6" style="v"/>Afflixeruntque nos Aegyptii et persecuti sunt imponentes onera gravissima.
    <verse number="7" style="v"/>Et clamavimus ad Dominum, Deum patrum nostrorum, qui exaudivit nos et respexit humilitatem nostram et laborem atque angustias,
    <verse number="8" style="v"/>et eduxit nos Dominus de Aegypto in manu forti et brachio extento, in ingenti pavore, in signis atque portentis,
    <verse number="9" style="v"/>et introduxit ad locum istum et tradidit nobis terram hanc lacte et melle manantem.
    <verse number="10" style="v"/>Et ecce nunc attuli primitias frugum terrae, quam dedisti mihi, Domine". Et dimittes eas in conspectu Domini Dei tui et adorato Domino Deo tuo.
    <verse number="11" style="v"/>Et epulaberis in omnibus bonis, quae Dominus Deus tuus dederit tibi et domui tuae, tu et Levites et advena, qui tecum est.
    <verse number="12" style="v"/>Quando compleveris decimam cunctarum frugum tuarum, anno tertio, anno decimarum, et dederis Levitae et advenae et pupillo et viduae, ut comedant intra portas tuas et saturentur,
    <verse number="13" style="v"/>loqueris in conspectu Domini Dei tui: "Abstuli, quod sanctificatum est, de domo mea et dedi illud Levitae et advenae, pupillo ac viduae, sicut iussisti mihi; non praeterivi mandata tua nec sum oblitus imperii tui,
    <verse number="14" style="v"/>non comedi ex eis in luctu meo nec separavi ex eis in qualibet immunditia nec expendi ex his quidquam mortuo: oboedivi voci Domini Dei mei et feci omnia, sicut praecepisti mihi.
    <verse number="15" style="v"/>Respice de habitaculo sancto tuo, de caelo, et benedic populo tuo Israel et terrae, quam dedisti nobis, sicut iurasti patribus nostris, terrae lacte et melle mananti".
    <verse number="16" style="v"/>Hodie Dominus Deus tuus mandavit tibi, ut facias praecepta haec atque iudicia et custodias et impleas illa ex toto corde tuo et ex tota anima tua.
    <verse number="17" style="v"/>Dominum elegisti hodie, ut sit tibi Deus, et ambules in viis eius et custodias praecepta illius et mandata atque iudicia et oboedias eius imperio;
    <verse number="18" style="v"/>et Dominus elegit te hodie, ut sis ei populus peculiaris, sicut locutus est tibi, et custodias omnia mandata illius,
    <verse number="19" style="v"/>et faciat te excelsiorem cunctis gentibus, quas creavit in laudem et nomen et gloriam suam, ut sis populus sanctus Domini Dei tui, sicut locutus est ".
  </para>
  <chapter number="27" style="c"/>
  <para style="p">
    <verse number="1" style="v"/>Praecepit autem Moyses et seniores Israel populo dicen tes: " Custodite omne mandatum, quod praecipio vobis hodie.
    <verse number="2" style="v"/>Cumque transieritis Iordanem in terram, quam Dominus Deus tuus dabit tibi, eriges ingentes lapides et calce obduces eos,
    <verse number="3" style="v"/>ut possis in eis scribere omnia verba legis huius, Iordane transmisso, ut introeas terram, quam Dominus Deus tuus dabit tibi, terram lacte et melle manantem, sicut locutus est Dominus, Deus patrum tuorum, tibi.
    <verse number="4" style="v"/>Quando ergo transieritis Iordanem, erigite istos lapides, sicut ego hodie praecipio vobis, in monte Hebal, et obduces eos calce;
    <verse number="5" style="v"/>et aedificabis ibi altare Domino Deo tuo de lapidibus, quos ferrum non tetigit,
    <verse number="6" style="v"/>de saxis impolitis, et offeres super eo holocausta Domino Deo tuo.
    <verse number="7" style="v"/>Et immolabis hostias pacificas comedesque ibi et epulaberis coram Domino Deo tuo;
    <verse number="8" style="v"/>et scribes super lapides omnia verba legis huius plane et lucide ".
    <verse number="9" style="v"/>Dixeruntque Moyses et sacerdotes levitici generis ad omnem Israelem: " Attende et audi, Israel: hodie factus es populus Domino Deo tuo;
    <verse number="10" style="v"/>audies vocem eius et facies mandata atque praecepta, quae ego praecipio tibi ".
    <verse number="11" style="v"/>Praecepitque Moyses populo in die illo dicens:
    <verse number="12" style="v"/>" Hi stabunt ad benedicendum populo super montem Garizim, Iordane transmisso: Simeon, Levi, Iudas, Issachar, Ioseph et Beniamin.
    <verse number="13" style="v"/>Et e regione isti stabunt ad maledicendum in monte Hebal: Ruben, Gad et Aser et Zabulon, Dan et Nephthali.
    <verse number="14" style="v"/>Et pronunciabunt Levitae dicentque ad omnes viros Israel excelsa voce:
    <verse number="15" style="v"/>"Maledictus homo, qui facit sculptile et conflatile, abominationem Domini, opus manuum artificum, ponetque illud in abscondito". Et respondebit omnis populus et dicet: "Amen".
    <verse number="16" style="v"/>"Maledictus, qui contemnit patrem suum et matrem". Et dicet omnis populus: "Amen".
    <verse number="17" style="v"/>"Maledictus, qui transfert terminos proximi sui". Et dicet omnis populus: "Amen".
    <verse number="18" style="v"/>"Maledictus, qui errare facit caecum in itinere". Et dicet omnis populus: "Amen".
    <verse number="19" style="v"/>"Maledictus, qui pervertit iudicium advenae, pupilli et viduae". Et dicet omnis populus: "Amen".
    <verse number="20" style="v"/>"Maledictus, qui dormit cum uxore patris sui, quia revelat operimentum lectuli eius". Et dicet omnis populus: "Amen".
    <verse number="21" style="v"/>"Maledictus, qui dormit cum omni iumento". Et dicet omnis populus: Amen".
    <verse number="22" style="v"/>"Maledictus, qui dormit cum sorore sua, filia patris sui sive matris suae". Et dicet omnis populus: "Amen".
    <verse number="23" style="v"/>"Maledictus, qui dormit cum socru sua". Et dicet omnis populus: "Amen".
    <verse number="24" style="v"/>"Maledictus, qui clam percusserit proximum suum". Et dicet omnis populus: "Amen".
    <verse number="25" style="v"/>"Maledictus, qui accipit munera, ut percutiat sanguinem innocentem". Et dicet omnis populus: "Amen".
    <verse number="26" style="v"/>"Maledictus, qui non permanet in sermonibus legis huius nec eos opere perficit". Et dicet omnis populus: "Amen".
  </para>
  <chapter number="28" style="c"/>
  <para style="p">
    <verse number="1" style="v"/>Sin audieris vocem Domini Dei tui, ut facias atque custo dias omnia mandata eius, quae ego praecipio tibi hodie, faciet te Dominus Deus tuus excelsiorem cunctis gentibus, quae versantur in terra,
    <verse number="2" style="v"/>venientque super te universae benedictiones istae et apprehendent te, si tamen vocem Domini Dei tui audieris.
    <verse number="3" style="v"/>Benedictus tu in civitate et benedictus in agro.
    <verse number="4" style="v"/>Benedictus fructus ventris tui et fructus terrae tuae fructusque iumentorum tuorum, partus armentorum tuorum et incrementum ovium tuarum.
    <verse number="5" style="v"/>Benedictum canistrum et pistrinum tuum.
    <verse number="6" style="v"/>Benedictus eris et ingrediens et egrediens.
    <verse number="7" style="v"/>Dabit Dominus inimicos tuos, qui consurgunt adversum te, corruentes in conspectu tuo; per unam viam venient contra te et per septem fugient a facie tua.
    <verse number="8" style="v"/>Emittet Dominus benedictionem super cellaria tua et super omnia opera manuum tuarum; benedicetque tibi in terra, quam Dominus Deus tuus dabit tibi.
    <verse number="9" style="v"/>Suscitabit te Dominus sibi in populum sanctum, sicut iuravit tibi, si custodieris mandata Domini Dei tui et ambulaveris in viis eius.
    <verse number="10" style="v"/>Videbuntque omnes terrarum populi quod nomen Domini invocatum sit super te, et timebunt te.
    <verse number="11" style="v"/>Abundare te faciet Dominus omnibus bonis, fructu uteri tui et fructu iumentorum tuorum, fructu terrae tuae, quam iuravit Dominus patribus tuis, ut daret tibi.
    <verse number="12" style="v"/>Aperiet Dominus tibi thesaurum suum optimum, caelum, ut tribuat pluviam terrae tuae in tempore suo; benedicatque cunctis operibus manuum tuarum; et fenerabis gentibus multis et ipse a nullo fenus accipies.
    <verse number="13" style="v"/>Constituet te Dominus in caput et non in caudam, et eris semper supra et non subter, si audieris mandata Domini Dei tui, quae ego praecipio tibi hodie, et custodieris et feceris
    <verse number="14" style="v"/>ac non declinaveris a verbis, quae ego praecipio vobis hodie, nec ad dexteram nec ad sinistram, nec secutus fueris deos alienos neque colueris eos.
    <verse number="15" style="v"/>Quod si audire nolueris vocem Domini Dei tui, ut custodias et facias omnia mandata eius et praecepta, quae ego praecipio tibi hodie, venient super te omnes maledictiones istae et apprehendent te:
    <verse number="16" style="v"/>Maledictus eris in civitate, maledictus in agro.
    <verse number="17" style="v"/>Maledictum canistrum et pistrinum tuum.
    <verse number="18" style="v"/>Maledictus fructus ventris tui et fructus terrae tuae, partus armentorum tuorum et incrementum ovium tuarum.
    <verse number="19" style="v"/>Maledictus eris ingrediens et maledictus egrediens.
    <verse number="20" style="v"/>Mittet Dominus super te maledictionem et conturbationem et increpationem in omnia opera tua, quae facies, donec conterat te et perdat velociter propter adinventiones tuas pessimas, in quibus reliquisti me.
    <verse number="21" style="v"/>Adiunget Dominus tibi pestilentiam, donec consumat te de terra, ad quam ingredieris possidendam.
    <verse number="22" style="v"/>Percutiet te Dominus consumptione, febri et inflammatione, ardore et aestu, uredine ac aurugine, et persequentur te, donec pereas.
    <verse number="23" style="v"/>Et erit caelum, quod est supra caput tuum, aeneum, et terra, quam calcas, ferrea.
    <verse number="24" style="v"/>Convertet Dominus imbrem terrae tuae in pulverem, et de caelo descendet super te cinis, donec conteraris.
    <verse number="25" style="v"/>Tradet te Dominus corruentem ante hostes tuos: per unam viam egredieris contra eos et per septem fugies et eris in terrorem omnibus regnis terrae.
    <verse number="26" style="v"/>Eritque cadaver tuum in escam cunctis volatilibus caeli et bestiis terrae, et non erit qui abigat.
    <verse number="27" style="v"/>Percutiet te Dominus ulcere Aegypti et tumore, scabie quoque et prurigine, ita ut curari nequeas.
    <verse number="28" style="v"/>Percutiet te Dominus amentia et caecitate ac stupore mentis;
    <verse number="29" style="v"/>et palpabis in meridie, sicut palpare solet caecus in tenebris, et non diriges vias tuas. Omnique tempore eris oppressus et exspoliatus nec habebis, qui liberet te.
    <verse number="30" style="v"/>Uxorem accipies, et alius dormiet cum ea. Domum aedificabis et non habitabis in ea. Plantabis vineam et non vindemiabis eam.
    <verse number="31" style="v"/>Bos tuus mactabitur coram te, et non comedes ex eo. Asinus tuus rapietur in conspectu tuo et non reddetur tibi. Oves tuae dabuntur inimicis tuis, et non erit qui te adiuvet.
    <verse number="32" style="v"/>Filii tui et filiae tuae tradentur alteri populo, videntibus oculis tuis et deficientibus ad conspectum eorum tota die, et non erit fortitudo in manu tua.
    <verse number="33" style="v"/>Fructus terrae tuae et omnes labores tuos comedet populus, quem ignoras, et eris semper oppressus et confractus cunctis diebus
    <verse number="34" style="v"/>et insanies in aspectu eorum, quae videbunt oculi tui.
    <verse number="35" style="v"/>Percutiet te Dominus ulcere pessimo in genibus et in suris, sanarique non poteris a planta pedis usque ad verticem tuum.
    <verse number="36" style="v"/>Ducet te Dominus et regem tuum, quem constitueris super te, in gentem, quam ignorasti tu et patres tui, et servies ibi diis alienis, ligno et lapidi;
    <verse number="37" style="v"/>et eris in stuporem et in proverbium ac fabulam omnibus populis, ad quos te introduxerit Dominus.
    <verse number="38" style="v"/>Sementem multam iacies in terram et modicum congregabis, quia locustae devorabunt omnia.
    <verse number="39" style="v"/>Vineas plantabis et coles et vinum non bibes nec colliges ex ea quippiam, quoniam vastabitur vermibus.
    <verse number="40" style="v"/>Olivas habebis in omnibus terminis tuis et non ungeris oleo, quia defluent et peribunt.
    <verse number="41" style="v"/>Filios generabis et filias et non frueris eis, quoniam ducentur in captivitatem.
    <verse number="42" style="v"/>Omnes arbores tuas et fruges terrae tuae locusta consumet.
    <verse number="43" style="v"/>Advena, qui tecum versatur in terra, ascendet super te eritque sublimior; tu autem descendes et eris inferior.
    <verse number="44" style="v"/>Ipse fenerabit tibi, et tu non fenerabis ei; ipse erit in caput, et tu eris in caudam.
    <verse number="45" style="v"/>Et venient super te omnes maledictiones istae et persequentes apprehendent te, donec intereas, quia non audisti vocem Domini Dei tui nec servasti mandata eius et praecepta, quae praecepit tibi.
    <verse number="46" style="v"/>Et erunt in te signa atque prodigia et in semine tuo usque in sempiternum.
    <verse number="47" style="v"/>Eo quod non servieris Domino Deo tuo in gaudio cordisque laetitia propter rerum omnium abundantiam,
    <verse number="48" style="v"/>servies inimico tuo, quem immittet Dominus tibi, in fame et siti et nuditate et omnium penuria, et ponet iugum ferreum super cervicem tuam, donec te conterat.
    <verse number="49" style="v"/>Adducet Dominus super te gentem de longinquo et de extremis finibus terrae in similitudinem aquilae volantis cum impetu, cuius linguam intellegere non possis:
    <verse number="50" style="v"/>gentem procacissimam, quae non deferat seni nec misereatur parvulo;
    <verse number="51" style="v"/>et devoret fructum iumentorum tuorum ac fruges terrae tuae, donec intereas, et non relinquat tibi triticum, vinum et oleum, partum armentorum et incrementum ovium, donec te disperdat
    <verse number="52" style="v"/>et obsideat te in cunctis urbibus tuis, donec destruantur muri tui firmi atque sublimes, in quibus habebas fiduciam in omni terra tua. Obsideberis intra portas tuas in omni terra tua, quam dabit tibi Dominus Deus tuus,
    <verse number="53" style="v"/>et comedes fructum uteri tui, carnes filiorum tuorum et filiarum tuarum, quas dederit tibi Dominus Deus tuus, in obsidione et angustia, qua opprimet te hostis tuus.
    <verse number="54" style="v"/>Homo tener in te et delicatus valde invidebit fratri suo et uxori, quae cubat in sinu suo, et residuis filiis suis, quos reservaverit,
    <verse number="55" style="v"/>ne det uni ex eis de carnibus filiorum suorum, quas comedet, eo quod nihil aliud habeat in obsidione et angustia, qua oppresserit te inimicus tuus intra omnes portas tuas.
    <verse number="56" style="v"/>Tenera mulier in te et delicata, quae non tentabat pedis vestigium figere in terram propter mollitiem et teneritudinem nimiam, invidebit viro suo, qui cubat in sinu eius, filio et filiae
    <verse number="57" style="v"/>et illuviei secundarum, quae egrediuntur de medio feminum eius, et liberis, qui eadem hora nati sunt; comedet enim eos clam propter rerum omnium penuriam in obsidione et angustia, qua opprimet te inimicus tuus intra portas tuas.
    <verse number="58" style="v"/>Nisi custodieris et feceris omnia verba legis huius, quae scripta sunt in hoc volumine, et timueris nomen gloriosum et terribile hoc, Dominum Deum tuum,
    <verse number="59" style="v"/>augebit ultra modum Dominus plagas tuas et plagas seminis tui, plagas magnas et perseverantes, infirmitates pessimas et perpetuas,
    <verse number="60" style="v"/>et convertet in te omnes afflictiones Aegypti, quas timuisti, et adhaerebunt tibi.
    <verse number="61" style="v"/>Insuper universos languores et plagas, quae non sunt scriptae in volumine legis huius, inducet Dominus super te, donec te conterat;
    <verse number="62" style="v"/>et remanebitis pauci numero, qui prius eratis sicut astra caeli prae multitudine, quoniam non audisti vocem Domini Dei tui.
    <verse number="63" style="v"/>Et sicut ante laetatus est Dominus super vos bene vobis faciens vosque multiplicans, sic laetabitur super vos disperdens vos atque subvertens, ut auferamini de terra, ad quam ingredieris possidendam.
    <verse number="64" style="v"/>Disperget te Dominus in omnes populos a summitate terrae usque ad terminos eius, et servies ibi diis alienis, quos et tu ignorasti et patres tui, lignis et lapidibus.
    <verse number="65" style="v"/>In gentibus quoque illis non quiesces, neque erit requies vestigio pedis tui; dabit enim tibi Dominus ibi cor pavidum et deficientes oculos et animam consumptam maerore.
    <verse number="66" style="v"/>Et erit vita tua quasi pendens ante te; timebis nocte et die et non credes vitae tuae.
    <verse number="67" style="v"/>Mane dices: "Quis mihi det vesperum?"; et vespere: "Quis mihi det mane?", propter cordis tui formidinem, qua terreberis, et propter ea, quae tuis videbis oculis.
    <verse number="68" style="v"/>Reducet te Dominus classibus in Aegyptum per viam, de qua dixi tibi, ut eam amplius non videres; ibi vendetis vos inimicis vestris in servos et ancillas, et non erit qui emat ".
    <verse number="69" style="v"/>Haec sunt verba foederis, quod praecepit Dominus Moysi, ut feriret cum filiis Israel in terra Moab, praeter illud foedus, quod cum eis pepigit in Horeb.
  </para>
  <chapter number="29" style="c"/>
  <para style="p">
    <verse number="1" style="v"/>Vocavitque Moyses omnem Israel et dixit ad eos: " Vos vidistis universa, quae fecit Dominus coram vobis in terra Aegypti pharaoni et omnibus servis eius universaeque terrae illius,
    <verse number="2" style="v"/>tentationes magnas, quas viderunt oculi tui, signa illa portentaque ingentia;
    <verse number="3" style="v"/>et non dedit Dominus vobis cor intellegens et oculos videntes et aures, quae possint audire, usque in praesentem diem.
    <verse number="4" style="v"/>Adduxi vos quadraginta annis per desertum; non sunt attrita vestimenta vestra, nec calceamenta pedum tuorum vetustate consumpta sunt,
    <verse number="5" style="v"/>panem non comedistis, vinum et siceram non bibistis, ut sciretis quia ego sum Dominus Deus vester.
    <verse number="6" style="v"/>Et venistis ad hunc locum, egressusque est Sehon rex Hesebon et Og rex Basan occurrentes nobis ad pugnam, et percussimus eos.
    <verse number="7" style="v"/>Et tulimus terram eorum ac tradidimus possidendam Ruben et Gad et dimidiae tribui Manasse.
    <verse number="8" style="v"/>Custodite ergo verba pacti huius et implete ea, ut prosperemini in universis, quae facitis.
    <verse number="9" style="v"/>Vos statis hodie cuncti coram Domino Deo vestro, principes vestri ac tribus et maiores natu atque praefecti, omnis vir Israel,
    <verse number="10" style="v"/>liberi et uxores vestrae et advena tuus, qui tecum moratur in castris, a lignorum caesoribus usque ad hos, qui hauriunt aquas tuas,
    <verse number="11" style="v"/>ut transeas in foedere Domini Dei tui et in iure iurando, quod hodie Dominus Deus tuus percutit tecum,
    <verse number="12" style="v"/>ut suscitet te sibi hodie in populum, et ipse sit Deus tuus, sicut locutus est tibi et sicut iuravit patribus tuis, Abraham, Isaac et Iacob.
    <verse number="13" style="v"/>Nec vobis solis ego hoc foedus ferio et haec iuramenta confirmo,
    <verse number="14" style="v"/>sed cunctis hic nobiscum hodie praesentibus coram Domino Deo nostro et illis, qui hodie hic nobiscum non adsunt.
    <verse number="15" style="v"/>Vos enim nostis quomodo habitaverimus in terra Aegypti et quomodo transierimus per medium nationum, quas transeuntes
    <verse number="16" style="v"/>vidistis abominationes et idola eorum, lignum et lapidem, argentum et aurum, quae colebant.
    <verse number="17" style="v"/>Ne forte sit inter vos vir aut mulier, familia aut tribus, cuius cor aversum est hodie a Domino Deo nostro, ut vadat et serviat diis illarum gentium, et sit inter vos radix germinans fel et absinthium;
    <verse number="18" style="v"/>cumque audierit verba iuramenti huius, benedicat sibi in corde suo dicens: "Pax erit mihi, etsi ambulabo in pravitate cordis mei", et absumat terram irriguam et sitientem.
    <verse number="19" style="v"/>Dominus non ignoscet ei, sed tunc quam maxime furor eius fumabit et zelus contra hominem illum, et sedebunt super eum omnia maledicta, quae scripta sunt in hoc volumine, et delebit Dominus nomen eius sub caelo
    <verse number="20" style="v"/>et consumet eum in perditionem ex omnibus tribubus Israel, iuxta maledictiones foederis, quae in hoc libro legis scriptae sunt.
    <verse number="21" style="v"/>Dicetque sequens generatio, filii vestri, qui nascentur deinceps, et peregrini, qui de longe venerint, videntes plagas terrae illius et infirmitates, quibus eam afflixerit Dominus,
    <verse number="22" style="v"/>sulphur et salem: combusta est omnis humus eius, ita ut ultra non seratur, nec virens quippiam germinet in exemplum subversionis Sodomae et Gomorrae, Adamae et Seboim, quas subvertit Dominus in ira et furore suo.
    <verse number="23" style="v"/>Et dicent omnes gentes: "Quare sic fecit Dominus terrae huic? Quae est haec ira furoris immensa?".
    <verse number="24" style="v"/>Et respondebunt: "Quia dereliquerunt pactum Domini, Dei patrum suorum, quod pepigit cum eis, quando eduxit eos de terra Aegypti,
    <verse number="25" style="v"/>et servierunt diis alienis et adoraverunt eos, quos nesciebant et quibus non fuerant attributi;
    <verse number="26" style="v"/>idcirco iratus est furor Domini contra terram istam, ut induceret super eam omnia maledicta, quae in hoc volumine scripta sunt,
    <verse number="27" style="v"/>et eiecit eos de terra eorum in ira et furore et indignatione maxima proiecitque in terram alienam, sicut hodie comprobatur".
    <verse number="28" style="v"/>Abscondita Domino Deo nostro, manifesta autem nobis et filiis nostris usque in sempiternum, ut faciamus universa verba legis huius.
  </para>
  <chapter number="30" style="c"/>
  <para style="p">
    <verse number="1" style="v"/>Cum ergo venerint super te omnes sermones isti, benedic tio et maledictio, quas proposui in conspectu tuo, et ductus paenitudine cordis tui in universis gentibus, in quas disperserit te Dominus Deus tuus,
    <verse number="2" style="v"/>et reversus fueris ad eum et oboedieris eius imperiis secundum omnia, quae ego hodie praecipio tibi, cum filiis tuis in toto corde tuo et in tota anima tua,
    <verse number="3" style="v"/>reducet Dominus Deus tuus captivitatem tuam ac miserebitur tui et rursum congregabit te de cunctis populis, in quos te ante dispersit.
    <verse number="4" style="v"/>Si ad cardines caeli fueris dissipatus, inde te retrahet Dominus Deus tuus et assumet
    <verse number="5" style="v"/>atque introducet in terram, quam possederunt patres tui, et obtinebis eam; et feliciorem et maioris numeri esse te faciet quam fuerunt patres tui.
    <verse number="6" style="v"/>Circumcidet Dominus Deus tuus cor tuum et cor seminis tui, ut diligas Dominum Deum tuum in toto corde tuo et in tota anima tua, ut possis vivere.
    <verse number="7" style="v"/>Omnes autem maledictiones has convertet super inimicos tuos et eos, qui oderunt te et persequuntur.
    <verse number="8" style="v"/>Tu autem reverteris et audies vocem Domini faciesque universa mandata, quae ego praecipio tibi hodie;
    <verse number="9" style="v"/>et abundare te faciet Dominus Deus tuus in cunctis operibus manuum tuarum, in subole uteri tui et in fructu iumentorum tuorum et in ubertate terrae tuae, in rerum omnium largitate; revertetur enim Dominus, ut gaudeat super te in omnibus bonis, sicut gavisus est in patribus tuis.
    <verse number="10" style="v"/>Si tamen audieris vocem Domini Dei tui et custodieris mandata eius et praecepta, quae in hac lege conscripta sunt, et revertaris ad Dominum Deum tuum in toto corde tuo et in tota anima tua.
    <verse number="11" style="v"/>Mandatum hoc, quod ego praecipio tibi hodie, non supra te est neque procul positum
    <verse number="12" style="v"/>nec in caelo situm, ut possis dicere: "Quis nobis ad caelum valet ascendere, ut deferat illud ad nos, et audiamus atque opere compleamus?".
    <verse number="13" style="v"/>Neque trans mare positum, ut causeris et dicas: "Quis nobis transfretare poterit mare et illud ad nos usque deferre, ut possimus audire et facere quod praeceptum est?".
    <verse number="14" style="v"/>Sed iuxta te est sermo valde in ore tuo et in corde tuo, ut facias illum.
    <verse number="15" style="v"/>Considera quod hodie proposuerim in conspectu tuo vitam et bonum, et e contrario mortem et malum.
    <verse number="16" style="v"/>Si oboedieris mandatis Domini Dei tui, quae ego praecipio tibi hodie, ut diligas Dominum Deum tuum et ambules in viis eius et custodias mandata illius et praecepta atque iudicia, vives; ac multiplicabit te benedicetque tibi in terra, ad quam ingredieris possidendam.
    <verse number="17" style="v"/>Sin autem aversum fuerit cor tuum, et audire nolueris atque errore deceptus adoraveris deos alienos et servieris eis,
    <verse number="18" style="v"/>praedico vobis hodie quod pereatis et parvo tempore moremini in terra, ad quam, Iordane transmisso, ingredieris possidendam.
    <verse number="19" style="v"/>Testes invoco hodie contra vos caelum et terram quod proposuerim vobis vitam et mortem, benedictionem et maledictionem. Elige ergo vitam, ut et tu vivas et semen tuum
    <verse number="20" style="v"/>et diligas Dominum Deum tuum atque oboedias voci eius et illi adhaereas ipse est enim vita tua et longitudo dierum tuorum - ut habites in terra, pro qua iuravit Dominus patribus tuis, Abraham, Isaac et Iacob, ut daret eam illis ".
  </para>
  <chapter number="31" style="c"/>
  <para style="p">
    <verse number="1" style="v"/>Abiit itaque Moyses et locu tus est omnia verba haec ad universum Israel
    <verse number="2" style="v"/>et dixit ad eos: " Centum viginti annorum sum hodie, non possum ultra egredi et ingredi, praesertim cum et Dominus dixerit mihi: "Non transibis Iordanem istum".
    <verse number="3" style="v"/>Dominus Deus tuus ipse transibit ante te; ipse delebit gentes has in conspectu tuo, et possidebis eas, et Iosue transibit ante te, sicut locutus est Dominus.
    <verse number="4" style="v"/>Facietque Dominus eis, sicut fecit Sehon et Og regibus Amorraeorum et terrae eorum delevitque eos.
    <verse number="5" style="v"/>Cum ergo et hos tradiderit vobis, similiter facietis eis, sicut praecepi vobis.
    <verse number="6" style="v"/>Viriliter agite et confortamini; nolite timere nec paveatis a conspectu eorum, quia Dominus Deus tuus ipse est ductor tuus et non dimittet nec derelinquet te ".
    <verse number="7" style="v"/>Vocavitque Moyses Iosue et dixit ei coram omni Israel: " Confortare et esto robustus; tu enim introduces populum istum in terram, quam daturum se patribus eorum iuravit Dominus, et tu eam sorte divides eis.
    <verse number="8" style="v"/>Et Dominus, qui ductor tuus est, ipse erit tecum, non dimittet nec derelinquet te; noli timere nec paveas ".
    <verse number="9" style="v"/>Et scripsit Moyses legem hanc et tradidit eam sacerdotibus filiis Levi, qui portabant arcam foederis Domini, et cunctis senioribus Israel;
    <verse number="10" style="v"/>praecepitque eis dicens: " Post septem annos, anno remissionis, in sollemnitate Tabernaculorum,
    <verse number="11" style="v"/>convenientibus cunctis ex Israel, ut appareant in conspectu Domini Dei tui in loco, quem elegerit, leges verba legis huius coram omni Israel, audientibus eis;
    <verse number="12" style="v"/>congrega populum tam viros quam mulieres, parvulos et advenas, qui sunt intra portas tuas, ut audientes discant et timeant Dominum Deum vestrum et custodiant impleantque omnes sermones legis huius;
    <verse number="13" style="v"/>filii quoque eorum, qui nunc ignorant, audiant et discant timere Dominum Deum vestrum cunctis diebus, quibus versamini in terra, ad quam vos, Iordane transmisso, pergitis obtinendam ".
    <verse number="14" style="v"/>Et ait Dominus ad Moysen: " Ecce prope sunt dies mortis tuae; voca Iosue, et state in tabernaculo conventus, ut praecipiam ei ". Abierunt ergo Moyses et Iosue et steterunt in tabernaculo conventus;
    <verse number="15" style="v"/>apparuitque Dominus ibi in columna nubis, quae stetit in introitu tabernaculi.
    <verse number="16" style="v"/>Dixitque Dominus ad Moysen: " Ecce tu dormies cum patribus tuis, et populus iste consurgens fornicabitur post deos alienos terrae, ad quam ingredietur; ibi derelinquet me et irritum faciet foedus, quod pepigi cum eo.
    <verse number="17" style="v"/>Et irascetur furor meus contra eum in die illo, et derelinquam eos et abscondam faciem meam ab eis, et erit in devorationem; invenient eum mala multa et afflictiones, ita ut dicat in illo die: "Vere, quia non est Deus mecum, invenerunt me haec mala".
    <verse number="18" style="v"/>Ego autem abscondam et celabo faciem meam in die illo, propter omnia mala, quae fecit, quia secutus est deos alienos.
    <verse number="19" style="v"/>Nunc itaque scribite vobis canticum istud, et doce filios Israel, ut memoriter teneant et ore decantent, ut sit mihi carmen istud pro testimonio inter filios Israel.
    <verse number="20" style="v"/>Introducam enim eum in terram, pro qua iuravi patribus eius, lacte et melle manantem. Cumque comederit et saturatus crassusque fuerit, avertetur ad deos alienos, et servient eis detrahentque mihi et irritum facient pactum meum.
    <verse number="21" style="v"/>Postquam invenerint eum mala multa et afflictiones, respondebit ei canticum istud pro testimonio, quod nulla delebit oblivio ex ore seminis sui; scio enim cogitationes eius, quae facit hodie, antequam introducam eum in terram, quam ei pollicitus sum ".
    <verse number="22" style="v"/>Scripsit ergo Moyses canticum istud in die illo et docuit filios Israel.
    <verse number="23" style="v"/>Praecepitque Dominus Iosue filio Nun et ait: " Confortare et esto robustus; tu enim introduces filios Israel in terram, quam eis pollicitus sum, et ego ero tecum ".
    <verse number="24" style="v"/>Postquam ergo scripsit Moyses verba legis huius in volumine atque complevit,
    <verse number="25" style="v"/>praecepit Levitis, qui portabant arcam foederis Domini, dicens:
    <verse number="26" style="v"/>" Tollite librum legis istum et ponite eum in latere arcae foederis Domini Dei vestri, ut sit ibi contra te in testimonium.
    <verse number="27" style="v"/>Ego enim scio contentionem tuam et cervicem tuam durissimam. Adhuc vivente me vobiscum, semper contentiose egistis contra Dominum; quanto magis cum mortuus fuero?
    <verse number="28" style="v"/>Congregate ad me omnes maiores natu per tribus vestras atque praefectos vestros, et loquar audientibus eis sermones istos et invocabo contra eos caelum et terram.
    <verse number="29" style="v"/>Novi enim quod post mortem meam inique agetis et declinabitis de via, quam praecepi vobis, et occurrent vobis mala in extremo tempore, quando feceritis malum in conspectu Domini, ut irritetis eum per opera manuum vestrarum ".
    <verse number="30" style="v"/>Locutus est ergo Moyses, audiente universo coetu Israel, verba carminis huius et ad finem usque complevit:
  </para>
  <chapter number="32" style="c"/>
  <para style="p">
    <verse number="1" style="v"/>" Audite, caeli, quae loquor; audiat terra verba oris mei!
    <verse number="2" style="v"/>Stillet ut pluvia doctrina mea, fluat ut ros eloquium meumquasi imber super herbamet quasi stillae super gramina.
    <verse number="3" style="v"/>Quia nomen Domini invocabo:date magnificentiam Deo nostro!
    <verse number="4" style="v"/>Petra, perfecta sunt opera eius,quia omnes viae eius iustitia.Deus fidelis et absque ulla iniquitate,iustus et rectus.
    <verse number="5" style="v"/>Peccaverunt ei non filii eius in sordibus suis,generatio prava atque perversa.
    <verse number="6" style="v"/>Haeccine redditis Domino,popule stulte et insipiens?Numquid non ipse est pater tuus, qui possedit te,ipse fecit et stabilivit te?
    <verse number="7" style="v"/>Memento dierum antiquorum,cogita generationes singulas;interroga patrem tuum, et annuntiabit tibi,maiores tuos, et dicent tibi.
    <verse number="8" style="v"/>Quando dividebat Altissimus gentes,quando separabat filios Adam,constituit terminos populorumiuxta numerum filiorum Israel;
    <verse number="9" style="v"/>pars autem Domini populus eius,Iacob funiculus hereditatis eius.
    <verse number="10" style="v"/>Invenit eum in terra deserta,in loco horroris et ululatu solitudinis;circumdedit eum et attenditet custodivit quasi pupillam oculi sui.
    <verse number="11" style="v"/>Sicut aquila provocans ad volandum pullos suoset super eos volitans expandit alas suaset assumpsit eumatque portavit super pennas suas.
    <verse number="12" style="v"/>Dominus solus dux eius fuit,et non erat cum eo deus alienus.
    <verse number="13" style="v"/>Constituit eum super excelsam terram,ut comederet fructus agrorum,ut sugeret mel de petraoleumque de saxo durissimo,
    <verse number="14" style="v"/>butyrum de armento et lac de ovibus,cum adipe agnorum et arietumfiliorum Basan et hircorum,cum medulla tritici,et sanguinem uvae biberet meracissimum.
    <verse number="15" style="v"/>Incrassatus est dilectus et recalcitravit;incrassatus, impinguatus, dilatatus dereliquit Deum factorem suumet recessit a Petra salutari suo.
    <verse number="16" style="v"/>Provocaverunt eum in diis alieniset in abominationibus ad iracundiam concitaverunt.
    <verse number="17" style="v"/>Immolaverunt daemonibus et non Deo,diis, quos ignorabant;novi recentesque venerunt,quos non coluerunt patres vestri.
    <verse number="18" style="v"/>Petram, quae te genuit, dereliquisti,et oblitus es Domini creatoris tui.
    <verse number="19" style="v"/>Vidit Dominus et sprevit,quia provocaverunt eum filii sui et filiae.
    <verse number="20" style="v"/>Et ait: "Abscondam faciem meam ab eiset considerabo novissima eorum;generatio enim perversa est,et infideles filii.
    <verse number="21" style="v"/>Ipsi me provocaverunt in eo, qui non erat Deus,et irritaverunt in vanitatibus suis;et ego provocabo eos in eo, qui non est populus,et in gente stulta irritabo illos.
    <verse number="22" style="v"/>Ignis succensus est in furore meoet ardebit usque ad inferni profundissima;devorabitque terram cum germine suoet montium fundamenta comburet.
    <verse number="23" style="v"/>Congregabo super eos malaet sagittas meas complebo in eis.
    <verse number="24" style="v"/>Consumentur fame et devorabuntur febriet peste amarissima;dentes bestiarum immittam in eos, cum veneno serpentium in pulvere.
    <verse number="25" style="v"/>Foris vastabit eos gladius,et intus pavor:iuvenem simul ac virginem,lactantem cum homine sene.
    <verse number="26" style="v"/>Dixi: Disperdam eos,cessare faciam ex hominibus memoriam eorum!,
    <verse number="27" style="v"/>sed arrogantiam inimicorum timui,ne superbirent hostes eorumet dicerent: >Manus nostra excelsa, et non Dominus fecit haec omnia!'.
    <verse number="28" style="v"/>Gens enim absque consilio estet sine prudentia.
    <verse number="29" style="v"/>Utinam saperent et intellegerent haecac novissima sua providerent!
    <verse number="30" style="v"/>Quomodo persequatur unus mille,et duo fugent decem milia?Nonne ideo, quia Petra eorum vendidit eos,et Dominus tradidit illos?".
    <verse number="31" style="v"/>Non enim est petra eorum ut Petra nostra,et inimici nostri sunt iudices.
    <verse number="32" style="v"/>Vere de vinea Sodomorum vinea eorumet de suburbanis Gomorrae;uva eorum uva felliset botri amarissimi;
    <verse number="33" style="v"/>fel draconum vinum eorumet venenum aspidum insanabile.
    <verse number="34" style="v"/>Nonne haec condita sunt apud meet signata in thesauris meis?
    <verse number="35" style="v"/>Mea est ultio, et ego retribuam in tempore,in quo labetur pes eorum!Iuxta est dies perditionis,et adesse festinat sors eorum.
    <verse number="36" style="v"/>Iudicabit Dominus populum suumet in servis suis miserebitur;videbit quod infirmata sit manus,et defecerint clausi ac liberati.
    <verse number="37" style="v"/>Et dicet: "Ubi sunt dii eorum,petra, in qua habebant fiduciam,
    <verse number="38" style="v"/>de quorum victimis comedebant adipeset bibebant vinum libaminum?Surgant et opitulentur vobiset in necessitate vos protegant!
    <verse number="39" style="v"/>Videte nunc quod ego sim solus,et non sit Deus praeter me.Ego occidam et ego vivere faciam;percutiam et ego sanabo;et non est qui de manu mea possit eruere.
    <verse number="40" style="v"/>Levabo ad caelum manum meamet dicam: Vivo ego in aeternum!
    <verse number="41" style="v"/>Si acuero ut fulgur gladium meum,et arripuerit iudicium manus mea,reddam ultionem hostibus meiset his, qui oderunt me, retribuam.
    <verse number="42" style="v"/>Inebriabo sagittas meas sanguine,et gladius meus devorabit carnes:de cruore occisorum et captivorum,de capite ducum inimici!".
    <verse number="43" style="v"/>Laudate, gentes, populum eius,quia sanguinem servorum suorum ulcisceturet vindictam retribuet in hostes suoset propitius erit terrae populi sui ".
    <verse number="44" style="v"/>Venit ergo Moyses et locutus est omnia verba cantici huius in auribus populi, ipse et Iosue filius Nun;
    <verse number="45" style="v"/>complevitque omnes sermones istos loquens ad universum Israel.
    <verse number="46" style="v"/>Et dixit ad eos: " Ponite corda vestra in omnia verba, quae ego testificor vobis hodie, ut mandetis ea filiis vestris custodire et facere et implere universa verba legis huius;
    <verse number="47" style="v"/>quia verbum non incassum vobis, sed est vita vestra: et in verbo hoc longo perseverabitis tempore in terra, ad quam, Iordane transmisso, ingredimini possidendam ".
    <verse number="48" style="v"/>Locutusque est Dominus ad Moysen in eadem die dicens:
    <verse number="49" style="v"/>" Ascende in montem istum Abarim, in montem Nabo, qui est in terra Moab contra Iericho, et vide terram Chanaan, quam ego tradam filiis Israel obtinendam.
    <verse number="50" style="v"/>Et morere in monte, quem conscendens iungeris populo tuo, sicut mortuus est Aaron frater tuus in monte Hor et appositus populo suo.
    <verse number="51" style="v"/>Quia praevaricati estis contra me in medio filiorum Israel ad aquas Meribathcades deserti Sin, quia non sanctificastis me inter filios Israel.
    <verse number="52" style="v"/>E contra videbis terram et non ingredieris in eam, quam ego dabo filiis Israel ".
  </para>
  <chapter number="33" style="c"/>
  <para style="p">
    <verse number="1" style="v"/>Haec est benedictio, qua be nedixit Moyses homo Dei fi liis Israel ante mortem suam.
    <verse number="2" style="v"/>Et ait: Dominus de Sinai venitet de Seir ortus est eis;apparuit de monte Pharanet venit in Meribathcadesde meridie eius in Asedoth.
    <verse number="3" style="v"/>Vere diligit populos;omnes sancti eius in manu illius sunt;et, qui appropinquant pedibus tuis,accipient de doctrina tua.
    <verse number="4" style="v"/>Legem praecepit nobis Moyses,hereditatem multitudinis Iacob.
    <verse number="5" style="v"/>Et factus est apud dilectum rex,congregatis principibus populicum tribubus Israel ".
    <verse number="6" style="v"/>" Vivat Ruben et non moriaturet sit parvus in numero ".
    <verse number="7" style="v"/>Haec est Iudae benedictio: Audi, Domine, vocem Iudaeet ad populum suum introduc eum.Manus eius pugnabunt pro eo,et adiutor illius contra adversarios eius eris ".
    <verse number="8" style="v"/>De Levi quoque ait: Tummim et Urim tuiviro sancto tuo,quem probasti in Massaet cum quo litigasti ad aquas Meriba.
    <verse number="9" style="v"/>Qui dixit de patre suo et matre sua:Nescio vos";et fratres suos ignoravitet filios suos nescivit.Quia custodierunt eloquium tuumet pactum tuum servaverunt.
    <verse number="10" style="v"/>Docebunt iudicia tua Iacobet legem tuam Israel;ponent thymiama in naribus tuiset holocaustum super altare tuum.
    <verse number="11" style="v"/>Benedic, Domine, fortitudini eiuset opera manuum illius suscipe.Percute lumbos inimicorum eius;et, qui oderunt eum, non consurgant ".
    <verse number="12" style="v"/>De Beniamin ait: Amantissimus Dominihabitabit confidenter in eo;Altissimus proteget eum tota dieet inter umeros illius requiescet ".
    <verse number="13" style="v"/>De Ioseph quoque ait: Benedicta a Domino terra eius:donis caeli, roreatque abysso subiacente,
    <verse number="14" style="v"/>fructibus soliset donis mensium,
    <verse number="15" style="v"/>primitiis antiquorum montiumet donis collium aeternorum,
    <verse number="16" style="v"/>frugibus terrae et plenitudine eius.Benedictio illius, qui apparuit in rubo,veniat super caput Iosephet super verticem nazaraei inter fratres suos;
    <verse number="17" style="v"/>quasi primogeniti tauri pulchritudo eius,cornua unicornis cornua illius,in ipsis ventilabit gentesusque ad terminos terrae.Hae sunt multitudines Ephraim,et hae milia Manasse ".
    <verse number="18" style="v"/>De Zabulon ait: Laetare, Zabulon, in exitu tuo,et Issachar, in tabernaculis tuis!
    <verse number="19" style="v"/>Populos ad montem vocabunt,ibi immolabunt victimas iustitiae.Qui inundationem maris, quasi lac, sugentet thesauros absconditos arenarum ".
    <verse number="20" style="v"/>De Gad ait: Benedictus, qui dilatat Gad!Quasi leo requiescitdilaceratque brachium et verticem.
    <verse number="21" style="v"/>Et vidit primitias sibi,quia ibi pars ducis erat reposita;qui fuit cum principibus populiet fecit iustitiam Dominiet iudicia sua cum Israel ".
    <verse number="22" style="v"/>De Dan quoque ait: Dan catulus leonisprosiliet largiter de Basan ".
    <verse number="23" style="v"/>De Nephthali dixit: Nephthali satiabatur beneplacitoet plenus erit benedictione Domini:mare et meridiem possidebit ".
    <verse number="24" style="v"/>De Aser quoque ait: Benedictus prae filiis Aser!Sit placens fratribus suiset tingat in oleo pedem suum.
    <verse number="25" style="v"/>Ferrum et aes serae tuae,sicut dies tui robur tuum ".
    <verse number="26" style="v"/>" Non est ut Deus Iesurun,qui ascendit super caelos ad auxilium tuumet in magnificentia sua super nubes.
    <verse number="27" style="v"/>Habitaculum Deus antiquus,et subter brachia sempiterna.Eiciet a facie tua inimicumdicetque: "Conterere!".
    <verse number="28" style="v"/>Habitabit Israel confidenter,et fons Iacob solus;stillabunt in terra frumenti et vini,caelique rorem.
    <verse number="29" style="v"/>Beatus tu, Israel! Quis similis tui,popule, qui salvaris in Domino?Ipse est scutum auxilii tuiet gladius gloriae tuae.Blandientur tibi inimici tui,et tu eorum altitudines calcabis ".
  </para>
  <chapter number="34" style="c"/>
  <para style="p">
    <verse number="1" style="v"/>Ascendit ergo Moyses de campestribus Moab super montem Nabo in verticem Phasga contra Iericho; ostenditque ei Dominus omnem terram Galaad usque Dan
    <verse number="2" style="v"/>et universum Nephthali terramque Ephraim et Manasse et omnem terram Iudae usque ad mare occidentale
    <verse number="3" style="v"/>et Nageb et latitudinem campi Iericho civitatis palmarum usque Segor.
    <verse number="4" style="v"/>Dixitque Dominus ad eum: " Haec est terra, pro qua iuravi Abraham, Isaac et Iacob, dicens: Semini tuo dabo eam. Vidisti eam oculis tuis et non transibis ad illam ".
    <verse number="5" style="v"/>Mortuusque est ibi Moyses servus Domini in terra Moab, iubente Domino.
    <verse number="6" style="v"/>Et sepelivit eum in valle in terra Moab contra Bethphegor; et non cognovit homo sepulcrum eius usque in praesentem diem.
    <verse number="7" style="v"/>Moyses centum et viginti annorum erat, quando mortuus est; non caligavit oculus eius, nec robur illius defecit.
    <verse number="8" style="v"/>Fleveruntque eum filii Israel in campestribus Moab triginta diebus; et completi sunt dies planctus lugentium Moysen.
    <verse number="9" style="v"/>Iosue vero filius Nun repletus est spiritu sapientiae, quia Moyses posuit super eum manus suas; et oboedierunt ei filii Israel feceruntque, sicut praecepit Dominus Moysi.
    <verse number="10" style="v"/>Et non surrexit ultra propheta in Israel sicut Moyses, quem nosset Dominus facie ad faciem,
    <verse number="11" style="v"/>in omnibus signis atque portentis, quae misit per eum, ut faceret in terra Aegypti pharaoni et omnibus servis eius universaeque terrae illius,
    <verse number="12" style="v"/>et in cuncta manu robusta magnisque mirabilibus, quae fecit Moyses coram universo Israel.
  </para>
</usx>
