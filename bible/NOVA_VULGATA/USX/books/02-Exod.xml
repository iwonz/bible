<?xml version="1.0" encoding="UTF-8"?>
<usx version="3.0">
  <book code="EXOD" style="id"/>
  <chapter number="1" style="c"/>
  <para style="p">
    <verse number="1" style="v"/>Haec sunt nomina filiorum Is rael, qui ingressi sunt Aegyp tum cum Iacob; singuli cum domibus suis introierunt:
    <verse number="2" style="v"/>Ruben, Simeon, Levi, Iuda,
    <verse number="3" style="v"/>Issachar, Zabulon et Beniamin,
    <verse number="4" style="v"/>Dan et Nephthali, Gad et Aser.
    <verse number="5" style="v"/>Erant igitur omnes animae eorum, qui egressi sunt de femore Iacob, septuaginta; Ioseph autem in Aegypto erat.
    <verse number="6" style="v"/>Quo mortuo et universis fratribus eius omnique cognatione illa,
    <verse number="7" style="v"/>filii Israel creverunt et pullulantes multiplicati sunt ac roborati nimis impleverunt terram.
    <verse number="8" style="v"/>Surrexit interea rex novus super Aegyptum, qui ignorabat Ioseph;
    <verse number="9" style="v"/>et ait ad populum suum: " Ecce, populus filiorum Israel multus et fortior nobis est;
    <verse number="10" style="v"/>venite, prudenter agamus cum eo, ne forte multiplicetur et, si ingruerit contra nos bellum, addatur inimicis nostris, expugnatisque nobis, egrediatur de terra ".
    <verse number="11" style="v"/>Praeposuit itaque eis magistros operum, ut affligerent eos oneribus; aedificaveruntque urbes promptuarias pharaoni, Phithom et Ramesses.
    <verse number="12" style="v"/>Quantoque opprimebant eos, tanto magis multiplicabantur et crescebant.
    <verse number="13" style="v"/>Formidaveruntque filios Israel Aegyptii et in servitutem redegerunt eos
    <verse number="14" style="v"/>atque ad amaritudinem perducebant vitam eorum operibus duris luti et lateris omnique famulatu, quo in terrae operibus premebantur.
    <verse number="15" style="v"/>Dixit autem rex Aegypti obstetricibus Hebraeorum, quarum una vocabatur Sephra, altera Phua,
    <verse number="16" style="v"/>praecipiens eis: " Quando obstetricabitis Hebraeas, et partus tempus advenerit, si masculus fuerit, interficite eum; si femina, reservate ".
    <verse number="17" style="v"/>Timuerunt autem obstetrices Deum et non fecerunt iuxta praeceptum regis Aegypti, sed conservabant mares.
    <verse number="18" style="v"/>Quibus ad se accersitis rex ait: " Quidnam est hoc, quod facere voluistis, ut pueros servaretis? ".
    <verse number="19" style="v"/>Quae responderunt: " Non sunt Hebraeae sicut Aegyptiae mulieres; ipsae enim robustae sunt et, priusquam veniamus ad eas, pariunt ".
    <verse number="20" style="v"/>Bene ergo fecit Deus obstetricibus, et crevit populus confortatusque est nimis;
    <verse number="21" style="v"/>et, quia timuerunt obstetrices Deum, aedificavit illis domos.
    <verse number="22" style="v"/>Praecepit ergo pharao omni populo suo dicens: " Quidquid masculini sexus natum fuerit, in flumen proicite; quidquid feminei, reservate ".
  </para>
  <chapter number="2" style="c"/>
  <para style="p">
    <verse number="1" style="v"/>Egressus est vir de domo Levi et accepit uxorem stirpis suae;
    <verse number="2" style="v"/>quae concepit et peperit filium et videns eum elegantem abscondit tribus mensibus.
    <verse number="3" style="v"/>Cumque iam celare non posset, sumpsit fiscellam scirpeam et linivit eam bitumine ac pice; posuitque intus infantulum et exposuit eum in carecto ripae fluminis,
    <verse number="4" style="v"/>stante procul sorore eius et considerante eventum rei.
    <verse number="5" style="v"/>Ecce autem descendebat filia pharaonis, ut lavaretur in flumine, et puellae eius gradiebantur per crepidinem alvei. Quae cum vidisset fiscellam in papyrione, misit unam e famulabus suis; et allatam
    <verse number="6" style="v"/>aperiens cernensque in ea parvulum vagientem, miserta eius ait: " De infantibus Hebraeorum est hic ".
    <verse number="7" style="v"/>Cui soror pueri: " Vis, inquit, ut vadam et vocem tibi mulierem Hebraeam, quae nutrire possit tibi infantulum? ".
    <verse number="8" style="v"/>Respondit: " Vade ". Perrexit puella et vocavit matrem infantis.
    <verse number="9" style="v"/>Ad quam locuta filia pharaonis: " Accipe, ait, puerum istum et nutri mihi; ego dabo tibi mercedem tuam ". Suscepit mulier et nutrivit puerum adultumque tradidit filiae pharaonis.
    <verse number="10" style="v"/>Quem illa adoptavit in locum filii vocavitque nomen eius Moysen dicens: " Quia de aqua tuli eum ".
    <verse number="11" style="v"/>In diebus illis, postquam creverat, Moyses egressus est ad fratres suos; viditque afflictionem eorum et virum Aegyptium percutientem quendam de Hebraeis fratribus suis.
    <verse number="12" style="v"/>Cumque circumspexisset huc atque illuc et nullum adesse vidisset, percussum Aegyptium abscondit sabulo.
    <verse number="13" style="v"/>Et egressus die altero conspexit duos Hebraeos rixantes dixitque ei, qui faciebat iniuriam: " Quare percutis proximum tuum? ".
    <verse number="14" style="v"/>Qui respondit: " Quis te constituit principem et iudicem super nos? Num occidere me tu vis, sicut occidisti Aegyptium? ". Timuit Moyses et ait: " Quomodo palam factum est verbum istud? ".
    <verse number="15" style="v"/>Audivitque pharao sermonem hunc et quaerebat occidere Moysen. Qui fugiens de conspectu eius moratus est in terra Madian; venit ergo in terram Madian et sedit iuxta puteum.
    <verse number="16" style="v"/>Erant autem sacerdoti Madian septem filiae, quae venerunt ad hauriendam aquam; et impletis canalibus adaquare cupiebant greges patris sui.
    <verse number="17" style="v"/>Supervenere pastores et eiecerunt eas: surrexitque Moyses et, defensis puellis, adaquavit oves earum.
    <verse number="18" style="v"/>Quae cum revertissent ad Raguel patrem suum, dixit ad eas: " Cur velocius venistis solito? ".
    <verse number="19" style="v"/>Responderunt: " Vir Aegyptius liberavit nos de manu pastorum; insuper et hausit aquam nobis potumque dedit ovibus ".
    <verse number="20" style="v"/>At ille: " Ubi est? ", inquit. " Quare dimisistis hominem? Vocate eum, ut comedat panem ".
    <verse number="21" style="v"/>Consensit ergo Moyses habitare cum eo accepitque Sephoram filiam eius uxorem.
    <verse number="22" style="v"/>Quae peperit ei filium, quem vocavit Gersam dicens: " Advena sum in terra aliena ".
    <verse number="23" style="v"/>Post multum vero temporis mortuus est rex Aegypti; et ingemiscentes filii Israel propter opera vociferati sunt, ascenditque clamor eorum ad Deum ab operibus.
    <verse number="24" style="v"/>Et audivit gemitum eorum ac recordatus est foederis, quod pepigit cum Abraham, Isaac et Iacob;
    <verse number="25" style="v"/>et respexit Dominus filios Israel et apparuit eis.
  </para>
  <chapter number="3" style="c"/>
  <para style="p">
    <verse number="1" style="v"/>Moyses autem pascebat oves Iethro soceri sui sacerdotis Ma dian; cumque minasset gregem ultra desertum, venit ad montem Dei Horeb.
    <verse number="2" style="v"/>Apparuitque ei angelus Domini in flamma ignis de medio rubi; et videbat quod rubus arderet et non combureretur.
    <verse number="3" style="v"/>Dixit ergo Moyses: " Vadam et videbo visionem hanc magnam, quare non comburatur rubus ".
    <verse number="4" style="v"/>Cernens autem Dominus quod pergeret ad videndum, vocavit eum Deus de medio rubi et ait: " Moyses, Moyses ". Qui respondit: " Adsum ".
    <verse number="5" style="v"/>At ille: " Ne appropies, inquit, huc; solve calceamentum de pedibus tuis; locus enim, in quo stas, terra sancta est ".
    <verse number="6" style="v"/>Et ait: " Ego sum Deus patris tui, Deus Abraham, Deus Isaac et Deus Iacob ". Abscondit Moyses faciem suam; non enim audebat aspicere contra Deum.
    <verse number="7" style="v"/>Cui ait Dominus: " Vidi afflictionem populi mei in Aegypto et clamorem eius audivi propter duritiam exactorum eorum.
    <verse number="8" style="v"/>Et sciens dolorem eius descendi, ut liberem eum de manibus Aegyptiorum et educam de terra illa in terram bonam et spatiosam, in terram, quae fluit lacte et melle, ad loca Chananaei et Hetthaei et Amorraei et Pherezaei et Hevaei et Iebusaei.
    <verse number="9" style="v"/>Clamor ergo filiorum Israel venit ad me, vidique afflictionem eorum, qua ab Aegyptiis opprimuntur;
    <verse number="10" style="v"/>sed veni, mittam te ad pharaonem, ut educas populum meum, filios Israel, de Aegypto ".
    <verse number="11" style="v"/>Dixitque Moyses ad Deum: " Quis sum ego, ut vadam ad pharaonem et educam filios Israel de Aegypto? ".
    <verse number="12" style="v"/>Qui dixit ei: " Ego ero tecum; et hoc habebis signum quod miserim te: cum eduxeris populum de Aegypto, servietis Deo super montem istum ".
    <verse number="13" style="v"/>Ait Moyses ad Deum: " Ecce, ego vadam ad filios Israel et dicam eis: Deus patrum vestrorum misit me ad vos. Si dixerint mihi: "Quod est nomen eius?" quid dicam eis? ".
    <verse number="14" style="v"/>Dixit Deus ad Moysen: " Ego sum qui sum ". Ait: " Sic dices filiis Israel: Qui sum misit me ad vos ".
    <verse number="15" style="v"/>Dixitque iterum Deus ad Moysen: " Haec dices filiis Israel: Dominus, Deus patrum vestrorum, Deus Abraham, Deus Isaac et Deus lacob, misit me ad vos; hoc nomen mihi est in aeternum, et hoc memoriale meum in generationem et generationem.
    <verse number="16" style="v"/>Vade et congrega seniores Israel et dices ad eos: Dominus, Deus patrum vestrorum, apparuit mihi, Deus Abraham, Deus Isaac et Deus Iacob, dicens: Visitans visitavi vos et vidi omnia, quae acciderunt vobis in Aegypto;
    <verse number="17" style="v"/>et dixi: Educam vos de afflictione Aegypti in terram Chananaei et Hetthaei et Amorraei et Pherezaei et Hevaei et Iebusaei, ad terram fluentem lacte et melle.
    <verse number="18" style="v"/>Et audient vocem tuam; ingredierisque tu et seniores Israel ad regem Aegypti, et dicetis ad eum: Dominus, Deus Hebraeorum, occurrit nobis; et nunc eamus viam trium dierum in solitudinem, ut immolemus Domino Deo nostro.
    <verse number="19" style="v"/>Sed ego scio quod non dimittet vos rex Aegypti, ut eatis, nisi per manum validam.
    <verse number="20" style="v"/>Extendam enim manum meam et percutiam Aegyptum in cunctis mirabilibus meis, quae facturus sum in medio eius; post haec dimittet vos.
    <verse number="21" style="v"/>Daboque gratiam populo huic coram Aegyptiis, et, cum egrediemini, non exibitis vacui.
    <verse number="22" style="v"/>Sed postulabit mulier a vicina sua et ab hospita sua vasa argentea et aurea ac vestes; ponetisque eas super filios et filias vestras et spoliabitis Aegyptum ".
  </para>
  <chapter number="4" style="c"/>
  <para style="p">
    <verse number="1" style="v"/>Respondens Moyses ait: " Quid autem, si non credent mihi ne que audient vocem meam, sed dicent: "Non apparuit tibi Dominus?" ".
    <verse number="2" style="v"/>Dixit ergo ad eum: " Quid est quod tenes in manu tua? ". Respondit: " Virga ".
    <verse number="3" style="v"/>Dixitque Dominus: " Proice eam in terram! ". Proiecit, et versa est in serpentem, ita ut fugeret Moyses.
    <verse number="4" style="v"/>Dixitque Dominus: " Extende manum tuam et apprehende caudam eius! ". Extendit et tenuit, versaque est in virgam.
    <verse number="5" style="v"/>" Ut credant, inquit, quod apparuerit tibi Dominus, Deus patrum suorum, Deus Abraham, Deus Isaac et Deus Iacob ".
    <verse number="6" style="v"/>Dixitque Dominus rursum: " Mitte manum tuam in sinum tuum! ". Quam cum misisset in sinum, protulit leprosam instar nivis.
    <verse number="7" style="v"/>" Retrahe, ait, manum tuam in sinum tuum! ". Retraxit et protulit iterum, et erat similis carni reliquae.
    <verse number="8" style="v"/>" Si non crediderint, inquit, tibi, neque audierint sermonem signi prioris, credent verbo signi sequentis.
    <verse number="9" style="v"/>Quod si nec duobus quidem his signis crediderint neque audierint vocem tuam, sume aquam fluminis et effunde eam super aridam, et, quidquid hauseris de fluvio, vertetur in sanguinem ".
    <verse number="10" style="v"/>Ait Moyses: " Obsecro, Domine, non sum eloquens ab heri et nudiustertius et ex quo locutus es ad servum tuum, nam impeditioris et tardioris linguae sum ".
    <verse number="11" style="v"/>Dixit Dominus ad eum: " Quis fecit os hominis? Aut quis fabricatus est mutum vel surdum vel videntem vel caecum? Nonne ego?
    <verse number="12" style="v"/>Perge igitur, et ego ero in ore tuo; doceboque te quid loquaris ".
    <verse number="13" style="v"/>At ille: " Obsecro, inquit, Domine, mitte quem missurus es ".
    <verse number="14" style="v"/>Iratus Dominus in Moysen ait: " Aaron, frater tuus Levites, scio quod eloquens sit; ecce ipse egreditur in occursum tuum vidensque te laetabitur corde.
    <verse number="15" style="v"/>Loquere ad eum et pone verba mea in ore eius; et ego ero in ore tuo et in ore illius et ostendam vobis quid agere debeatis.
    <verse number="16" style="v"/>Ipse loquetur pro te ad populum et erit os tuum; tu autem eris ei ut Deus.
    <verse number="17" style="v"/>Virgam quoque hanc sume in manu tua, in qua facturus es signa ".
    <verse number="18" style="v"/>Abiit Moyses et reversus est ad Iethro socerum suum dixitque ei: " Vadam, quaeso, et revertar ad fratres meos in Aegyptum, ut videam, si adhuc vivant ". Cui ait Iethro: " Vade in pace ".
    <verse number="19" style="v"/>Dixit ergo Dominus ad Moysen in Madian: " Vade, revertere in Aegyptum; mortui sunt enim omnes, qui quaerebant animam tuam ".
    <verse number="20" style="v"/>Tulit Moyses uxorem suam et filios suos et imposuit eos super asinum; reversusque est in Aegyptum portans virgam Dei in manu sua.
    <verse number="21" style="v"/>Dixitque ei Dominus revertenti in Aegyptum: " Vide, ut omnia ostenta, quae posui in manu tua, facias coram pharaone; ego indurabo cor eius, et non dimittet populum.
    <verse number="22" style="v"/>Dicesque ad eum: Haec dicit Dominus: Filius meus primogenitus Israel.
    <verse number="23" style="v"/>Dico tibi: Dimitte filium meum, ut serviat mihi; si autem non vis dimittere eum, ecce ego interficiam filium tuum primogenitum ".
    <verse number="24" style="v"/>Cumque esset in itinere, in deversorio, occurrit ei Dominus et volebat occidere eum.
    <verse number="25" style="v"/>Tulit ilico Sephora acutissimam petram et circumcidit praeputium filii sui; tetigitque pedes eius et ait: " Sponsus sanguinum tu mihi es ".
    <verse number="26" style="v"/>Et dimisit eum, postquam dixerat: " Sponsus sanguinum ", ob circumcisionem.
    <verse number="27" style="v"/>Dixit autem Dominus ad Aaron: " Vade in occursum Moysi in desertum ". Qui perrexit obviam ei in montem Dei et osculatus est eum.
    <verse number="28" style="v"/>Narravitque Moyses Aaron omnia verba Domini, quibus miserat eum, et signa, quae mandaverat.
    <verse number="29" style="v"/>Veneruntque simul et congregaverunt cunctos seniores filiorum Israel.
    <verse number="30" style="v"/>Locutusque est Aaron omnia verba, quae dixerat Dominus ad Moysen, et fecit signa coram populo.
    <verse number="31" style="v"/>Et credidit populus, audieruntque quod visitasset Dominus filios Israel et quod respexisset afflictionem eorum; et proni adoraverunt.
  </para>
  <chapter number="5" style="c"/>
  <para style="p">
    <verse number="1" style="v"/>Post haec ingressi sunt Moyses et Aaron et dixerunt pharaoni: " Haec dicit Dominus, Deus Israel: Dimitte populum meum, ut sacrificet mihi in deserto ".
    <verse number="2" style="v"/>At ille responclit: " Quis est Dominus, ut audiam vocem eius et dimittam Israel? Nescio Dominum et Israel non dimittam ".
    <verse number="3" style="v"/>Dixeruntque: " Deus Hebraeorum occurrit nobis; eamus, quaeso, viam trium dierum in solitudinem et sacrificemus Domino Deo nostro, ne forte accidat nobis pestis aut gladius ".
    <verse number="4" style="v"/>Ait ad eos rex Aegypti: " Quare, Moyses et Aaron, sollicitatis populum ab operibus suis? Ite ad onera vestra ".
    <verse number="5" style="v"/>Dixitque pharao: " Multus nimis iam est populus terrae; videtis quod turba succreverit; quanto magis si dederitis eis requiem ab operibus? ".
    <verse number="6" style="v"/>Praecepit ergo in die illo exactoribus populi et praefectis eius dicens:
    <verse number="7" style="v"/>" Nequaquam ultra dabitis paleas populo ad conficiendos lateres sicut prius, sed ipsi vadant et colligant stipulas.
    <verse number="8" style="v"/>Et mensuram laterum, quam prius faciebant, imponetis super eos; nec minuetis quidquam. Vacant enim et idcirco vociferantur dicentes: "Eamus et sacrificemus Deo nostro".
    <verse number="9" style="v"/>Opprimantur operibus et expleant ea, ut non acquiescant verbis mendacibus ".
    <verse number="10" style="v"/>Igitur egressi exactores populi et praefecti eius dixerunt ad populum: " Sic dicit pharao: "Non do vobis paleas.
    <verse number="11" style="v"/>Ite et colligite, sicubi invenire poteritis, nec minuetur quid quam de opere vestro" ".
    <verse number="12" style="v"/>Dispersusque est populus per omnem terram Aegypti ad colligendas paleas.
    <verse number="13" style="v"/>Exactores quoque instabant dicentes: " Complete opus vestrum cotidie, ut prius facere solebatis, quando dabantur vobis paleae ".
    <verse number="14" style="v"/>Flagellatique sunt praefecti filiorum Israel, quos constituerant super eos exactores pharaonis dicentes: " Quare non implestis mensuram laterum sicut prius, nec heri nec hodie? ".
    <verse number="15" style="v"/>Veneruntque praefecti filiorum Israel et vociferati sunt ad pharaonem dicentes: " Cur ita agis contra servos tuos?
    <verse number="16" style="v"/>Paleae non dantur nobis, et lateres similiter imperantur; en famuli tui flagellis caedimur, et populus tuus est in culpa ".
    <verse number="17" style="v"/>Qui ait: " Vacatis otio et idcirco dicitis: "Eamus et sacrificemus Domino".
    <verse number="18" style="v"/>Ite ergo et operamini; paleae non dabuntur vobis, et reddetis consuetum numerum laterum ".
    <verse number="19" style="v"/>Videbantque se praefecti filiorum Israel in malo, eo quod diceretur eis: " Non minuetur quidquam de lateribus per singulos dies ";
    <verse number="20" style="v"/>occurreruntque Moysi et Aaron, qui stabant ex adverso egredientibus a pharaone,
    <verse number="21" style="v"/>et dixerunt ad eos: " Videat Dominus et iudicet, quoniam foetere fecistis odorem nostrum coram pharaone et servis eius; et praebuistis ei gladium, ut occideret nos ".
    <verse number="22" style="v"/>Reversusque est Moyses ad Dominum et ait: " Domine, cur afflixisti populum istum? Quare misisti me?
    <verse number="23" style="v"/>Ex eo enim quo ingressus sum ad pharaonem, ut loquerer in nomine tuo, afflixit populum tuum; et non liberasti eos ".
  </para>
  <chapter number="6" style="c"/>
  <para style="p">
    <verse number="1" style="v"/>Dixitque Dominus ad Moysen: " Nunc videbis quae facturus sim pharaoni; per manum enim fortem dimittet eos et in manu robusta eiciet illos de terra sua ".
    <verse number="2" style="v"/>Locutusque est Dominus ad Moysen dicens: " Ego Dominus,
    <verse number="3" style="v"/>qui apparui Abraham, Isaac et Iacob ut Deus omnipotens; et nomen meum Dominum non indicavi eis.
    <verse number="4" style="v"/>Pepigique cum eis foedus, ut darem illis terram Chanaan, terram peregrinationis eorum, in qua fuerunt advenae.
    <verse number="5" style="v"/>Ego audivi gemitum filiorum Israel, quia Aegyptii oppresserunt eos, et recordatus sum pacti mei.
    <verse number="6" style="v"/>Ideo dic filiis Israel: Ego Dominus, qui educam vos de ergastulo Aegyptiorum; et eruam de servitute ac redimam in brachio excelso et iudiciis magnis.
    <verse number="7" style="v"/>Et assumam vos mihi in populum et ero vester Deus; et scietis quod ego sum Dominus Deus vester, qui eduxerim vos de ergastulo Aegyptiorum
    <verse number="8" style="v"/>et induxerim in terram, super quam levavi manum meam, ut darem eam Abraham, Isaac et Iacob; daboque illam vobis possidendam, ego Dominus ".
    <verse number="9" style="v"/>Narravit ergo Moyses omnia filiis Israel; qui non acquieverunt ei propter angustiam spiritus et opus durissimum.
    <verse number="10" style="v"/>Locutusque est Dominus ad Moysen dicens:
    <verse number="11" style="v"/>" Ingredere et loquere ad pharaonem regem Aegypti, ut dimittat filios Israel de terra sua ".
    <verse number="12" style="v"/>Respondit Moyses coram Domino: " Ecce, filii Israel non audiunt me, et quomodo audiet me pharao, praesertim cum incircumcisus sim labiis? ".
    <verse number="13" style="v"/>Locutusque est Dominus ad Moysen et Aaron et dedit mandatum ad filios Israel et ad pharaonem regem Aegypti, ut educerent filios Israel de terra Aegypti.
    <verse number="14" style="v"/>Isti sunt principes domorum per familias suas.Filii Ruben primogeniti Israelis: Henoch et Phallu, Hesron et Charmi; hae cognationes Ruben.
    <verse number="15" style="v"/>Filii Simeon: Iamuel et Iamin et Ahod et Iachin et Sohar er Saul filius Chananitidis; hae progenies Simeon.
    <verse number="16" style="v"/>Et haec nomina filiorum Levi per cognationes suas: Gerson et Caath et Merari; anni autem vitae Levi fuerunt centum triginta septem.
    <verse number="17" style="v"/>Filii Gerson: Lobni et Semei per cognationes suas.
    <verse number="18" style="v"/>Filii Caath: Amram et Isaar et Hebron et Oziel; anni quoque vitae Caath centum triginta tres.
    <verse number="19" style="v"/>Filii Merari: Moholi et Musi; hae cognationes Levi per familias suas.
    <verse number="20" style="v"/>Accepit autem Amram uxorem Iochabed amitam suam, quae peperit ei Aaron et Moysen; fueruntque anni vitae Amram centum triginta septem.
    <verse number="21" style="v"/>Filii quoque Isaar: Core et Napheg et Zechri.
    <verse number="22" style="v"/>Filii quoque Oziel: Misael et Elisaphan et Sethri.
    <verse number="23" style="v"/>Accepit autem Aaron uxorem Elisabeth filiam Aminadab sororem Naasson, quae peperit ei Nadab et Abiu et Eleazar et Ithamar.
    <verse number="24" style="v"/>Filii quoque Core: Asir et Elcana et Abiasaph; hae sunt cognationes Coritarum.
    <verse number="25" style="v"/>At vero Eleazar filius Aaron accepit uxorem de filiabus Phutiel, quae peperit ei Phinees; hi sunt principes familiarum Leviticarum per cognationes suas.
    <verse number="26" style="v"/>Iste est Aaron et Moyses, quibus praecepit Dominus, ut educerent filios Israel de terra Aegypti per turmas suas.
    <verse number="27" style="v"/>Hi sunt qui loquuntur ad pharaonem regem Aegypti, ut educant filios Israel de Aegypto; iste est Moyses et Aaron
    <verse number="28" style="v"/>in die, qua locutus est Dominus ad Moysen in terra Aegypti.
    <verse number="29" style="v"/>Et locutus est Dominus ad Moysen dicens: " Ego Dominus; loquere ad pharaonem regem Aegypti omnia, quae ego loquor tibi ".
    <verse number="30" style="v"/>Et ait Moyses coram Domino: " En incircumcisus labiis sum. Quomodo audiet me pharao? ".
  </para>
  <chapter number="7" style="c"/>
  <para style="p">
    <verse number="1" style="v"/>Dixitque Dominus ad Moysen: " Ecce constitui te deum pha raonis, et Aaron frater tuus erit propheta tuus.
    <verse number="2" style="v"/>Tu loqueris omnia, quae mando tibi; et ille loquetur ad pharaonem, ut dimittat filios Israel de terra sua.
    <verse number="3" style="v"/>Sed ego indurabo cor eius et multiplicabo signa et ostenta mea in terra Aegypti.
    <verse number="4" style="v"/>Et non audiet vos; immittamque manum meam super Aegyptum et educam exercitum et populum meum, filios Israel, de terra Aegypti per iudicia maxima.
    <verse number="5" style="v"/>Et scient Aegyptii quia ego sum Dominus, qui extenderim manum meam super Aegyptum et eduxerim filios Israel de medio eorum ".
    <verse number="6" style="v"/>Fecit itaque Moyses et Aaron, sicut praeceperat Dominus; ita egerunt.
    <verse number="7" style="v"/>Erat autem Moyses octoginta annorum, et Aaron octoginta trium, quando locuti sunt ad pharaonem.
    <verse number="8" style="v"/>Dixitque Dominus ad Moysen et Aaron:
    <verse number="9" style="v"/>" Cum dixerit vobis pharao: "Ostendite signum", dices ad Aaron: Tolle virgam tuam et proice eam coram pharaone, ac vertetur in colubrum ".
    <verse number="10" style="v"/>Ingressi itaque Moyses et Aaron ad pharaonem fecerunt, sicut praeceperat Dominus; proiecitque Aaron virgam coram pharaone et servis eius, quae versa est in colubrum.
    <verse number="11" style="v"/>Vocavit autem pharao sapientes et maleficos, et fecerunt etiam ipsi magi Aegypti per incantationes suas similiter.
    <verse number="12" style="v"/>Proieceruntque singuli virgas suas, quae versae sunt in colubros; sed devoravit virga Aaron virgas eorum.
    <verse number="13" style="v"/>Induratumque est cor pharaonis, et non audivit eos, sicut dixerat Dominus.
    <verse number="14" style="v"/>Dixit autem Dominus ad Moysen: " Ingravatum est cor pharaonis: non vult dimittere populum.
    <verse number="15" style="v"/>Vade ad eum mane. Ecce egredietur ad aquas; et stabis in occursum eius super ripam fluminis. Et virgam, quae conversa est in serpentem, tolles in manu tua
    <verse number="16" style="v"/>dicesque ad eum: Dominus, Deus Hebraeorum, misit me ad te dicens: Dimitte populum meum, ut sacrificet mihi in deserto; et usque ad praesens audire noluisti.
    <verse number="17" style="v"/>Haec igitur dicit Dominus: In hoc scies quod sim Dominus: ecce percutiam virga, quae in manu mea est, aquam fluminis; et vertetur in sanguinem.
    <verse number="18" style="v"/>Pisces quoque, qui sunt in fluvio, morientur, et computrescent aquae, et taedebit Aegyptios bibere aquam fluminis ".
    <verse number="19" style="v"/>Dixit quoque Dominus ad Moysen: " Dic ad Aaron: Tolle virgam tuam et extende manum tuam super aquas Aegypti, super fluvios eorum et rivos ac paludes et omnes lacus aquarum, ut vertantur in sanguinem; et sit cruor in omni terra Aegypti, tam in ligneis vasis quam in saxeis ".
    <verse number="20" style="v"/>Feceruntque ita Moyses et Aaron, sicut praeceperat Dominus. Et elevans virgam percussit aquam fluminis coram pharaone et servis eius; quae versa est in sanguinem.
    <verse number="21" style="v"/>Et pisces, qui erant in flumine, mortui sunt, computruitque fluvius, et non poterant Aegyptii bibere aquam fluminis; et fuit sanguis in tota terra Aegypti.
    <verse number="22" style="v"/>Feceruntque similiter malefici Aegyptiorum incantationibus suis; et induratum est cor pharaonis, nec audivit eos, sicut dixerat Dominus.
    <verse number="23" style="v"/>Avertitque se et ingressus est domum suam nec ad hoc apposuit cor suum.
    <verse number="24" style="v"/>Foderunt autem omnes Aegyptii per circuitum fluminis aquam, ut biberent; non enim poterant bibere de aqua fluminis.
    <verse number="25" style="v"/>Impletique sunt septem dies, postquam percussit Dominus fluvium.
    <verse number="26" style="v"/>Dixit quoque Dominus ad Moysen: " Ingredere ad pharaonem et dices ad eum: Haec dicit Dominus: Dimitte populum meum, ut sacrificet mihi.
    <verse number="27" style="v"/>Sin autem nolueris dimittere, ecce ego percutiam omnes terminos tuos ranis.
    <verse number="28" style="v"/>Et ebulliet fluvius ranas, quae ascendent et ingredientur domum tuam et cubiculum lectuli tui et super stratum tuum et in domos servorum tuorum et in populum tuum et in furnos tuos et in pistrina tua;
    <verse number="29" style="v"/>et ad te et ad populum tuum et ad omnes servos tuos intrabunt ranae ".
  </para>
  <chapter number="8" style="c"/>
  <para style="p">
    <verse number="1" style="v"/>Dixitque Dominus ad Moysen: " Dic ad Aaron: Extende ma num tuam cum baculo tuo super fluvios, super rivos ac paludes et educ ranas super terram Aegypti ".
    <verse number="2" style="v"/>Et extendit Aaron manum super aquas Aegypti, et ascenderunt ranae operueruntque terram Aegypti.
    <verse number="3" style="v"/>Fecerunt autem et malefici per incantationes suas similiter eduxeruntque ranas super terram Aegypti.
    <verse number="4" style="v"/>Vocavit autem pharao Moysen et Aaron et dixit: " Orate Dominum, ut auferat ranas a me et a populo meo, et dimittam populum, ut sacrificet Domino ".
    <verse number="5" style="v"/>Dixitque Moyses ad pharaonem: " Constitue mihi, quando deprecer pro te et pro servis et pro populo tuo, ut abigantur ranae a te et a domo tua et tantum in flumine remaneant ".
    <verse number="6" style="v"/>Qui respondit: " Cras ". At ille: " Iuxta verbum, inquit, tuum faciam, ut scias quoniam non est sicut Dominus Deus noster.
    <verse number="7" style="v"/>Et recedent ranae a te et a domo tua et a servis tuis et a populo tuo; tantum in flumine remanebunt ".
    <verse number="8" style="v"/>Egressique sunt Moyses et Aaron a pharaone; et clamavit Moyses ad Dominum pro sponsione ranarum, quam condixerat pharaoni.
    <verse number="9" style="v"/>Fecitque Dominus iuxta verbum Moysi, et mortuae sunt ranae de domibus et de villis et de agris;
    <verse number="10" style="v"/>congregaveruntque eas in immensos aggeres, et computruit terra.
    <verse number="11" style="v"/>Videns autem pharao quod data esset requies, ingravavit cor suum et non audivit eos, sicut dixerat Dominus.
    <verse number="12" style="v"/>Dixitque Dominus ad Moysen: " Loquere ad Aaron: Extende virgam tuam et percute pulverem terrae, et sint scinifes in universa terra Aegypti ".
    <verse number="13" style="v"/>Feceruntque ita; et extendit Aaron manum virgam tenens percussitque pulverem terrae. Et facti sunt scinifes in hominibus et in iumentis; omnis pulvis terrae versus est in scinifes per totam terram Aegypti.
    <verse number="14" style="v"/>Feceruntque similiter malefici incantationibus suis, ut educerent scinifes; et non potuerunt. Erantque scinifes tam in hominibus quam in iumentis;
    <verse number="15" style="v"/>et dixerunt malefici ad pharaonem: " Digitus Dei est hic ". Induratumque est cor pharaonis et non audivit eos, sicut praeceperat Dominus.
    <verse number="16" style="v"/>Dixit quoque Dominus ad Moysen: " Consurge diluculo et sta coram pharaone. Egredietur enim ad aquas, et dices ad eum: Haec dicit Dominus: Dimitte populum meum, ut sacrificet mihi.
    <verse number="17" style="v"/>Quod si non dimiseris eum, ecce ego immittam in te et in servos tuos et in populum tuum et in domos tuas omne genus muscarum; et implebuntur domus Aegyptiorum muscis et etiam humus, in qua fuerint.
    <verse number="18" style="v"/>Et segregabo in die illa terram Gessen, in qua populus meus est, ut non sint ibi muscae, et scias quoniam ego Dominus in medio terrae;
    <verse number="19" style="v"/>ponamque divi sionem inter populum meum et populum tuum; cras erit signum istud ".
    <verse number="20" style="v"/>Fecitque Dominus ita; et venit musca gravissima in domos pharaonis et servorum eius et in omnem terram Aegypti, corruptaque est terra ab huiuscemodi muscis.
    <verse number="21" style="v"/>Vocavitque pharao Moysen et Aaron et ait eis: " Ite, sacrificate Deo vestro in terra ".
    <verse number="22" style="v"/>Et ait Moyses: " Non potest ita fieri: abominationes enim Aegyptiorum immolabimus Domino Deo nostro; quod si mactaverimus ea, quae colunt Aegyptii, coram eis, lapidibus nos obruent.
    <verse number="23" style="v"/>Viam trium dierum pergemus in solitudinem et sacrificabimus Domino Deo nostro, sicut praecepit nobis ".
    <verse number="24" style="v"/>Dixitque pharao: " Ego dimittam vos, ut sacrificetis Domino Deo vestro in deserto, verumtamen longius ne abeatis; rogate pro me ".
    <verse number="25" style="v"/>Et ait Moyses: " Egressus a te, orabo Dominum, et recedet musca a pharaone et a servis suis et a populo eius cras; verumtamen noli ultra fallere, ut non dimittas populum sacrificare Domino ".
    <verse number="26" style="v"/>Egressusque Moyses a pharaone oravit Dominum;
    <verse number="27" style="v"/>qui fecit iuxta verbum illius et abstulit muscas a pharaone et a servis suis et a populo eius; non superfuit ne una quidem.
    <verse number="28" style="v"/>Et ingravatum est cor pharaonis, ita ut ne hac quidem vice dimitteret populum.
  </para>
  <chapter number="9" style="c"/>
  <para style="p">
    <verse number="1" style="v"/>Dixit autem Dominus ad Moysen: " Ingredere ad pharaonem et loquere ad eum: Haec dicit Dominus, Deus Hebraeorum: Dimitte populum meum, ut sacrificet mihi.
    <verse number="2" style="v"/>Quod si adhuc renuis et retines eos,
    <verse number="3" style="v"/>ecce manus Domini erit super possessionem tuam in agris, super equos et asinos et camelos et boves et oves, pestis valde gravis;
    <verse number="4" style="v"/>et distinguet Dominus inter possessiones Israel et possessiones Aegyptiorum, ut nihil omnino pereat ex his, quae pertinent ad filios Israel.
    <verse number="5" style="v"/>Constituitque Dominus tempus dicens: Cras faciet Dominus verbum istud in terra ".
    <verse number="6" style="v"/>Fecit ergo Dominus verbum hoc altera die, mortuaque sunt omnia animantia Aegyptiorum; de animalibus vero filiorum Israel nihil omnino periit.
    <verse number="7" style="v"/>Et misit pharao ad videndum; nec erat quidquam mortuum de his, quae possidebat Israel. Ingravatumque est cor pharaonis, et non dimisit populum.
    <verse number="8" style="v"/>Et dixit Dominus ad Moysen et Aaron: " Tollite plenas manus cineris de camino, et spargat illum Moyses in caelum coram pharaone;
    <verse number="9" style="v"/>sitque pulvis super omnem terram Aegypti; erunt enim in hominibus et iumentis ulcera et vesicae turgentes in universa terra Aegypti ".
    <verse number="10" style="v"/>Tuleruntque cinerem de camino et steterunt coram pharaone, et sparsit illum Moyses in caelum; factaque sunt ulcera vesicarum turgentium in hominibus et iumentis.
    <verse number="11" style="v"/>Nec poterant malefici stare coram Moyse propter ulcera, quae in illis erant et in omni terra Aegypti.
    <verse number="12" style="v"/>Induravitque Dominus cor pharaonis, et non audivit eos, sicut locutus est Dominus ad Moysen.
    <verse number="13" style="v"/>Dixitque Dominus ad Moysen: " Mane consurge et sta coram pharaone et dices ad eum: Haec dicit Dominus, Deus Hebraeorum: Dimitte populum meum, ut sacrificet mihi;
    <verse number="14" style="v"/>quia in hac vice mittam omnes plagas meas super cor tuum et super servos tuos et super populum tuum, ut scias quod non sit similis mei in omni terra.
    <verse number="15" style="v"/>Nunc enim extendens manum si percussissem te et populum tuum peste, perisses de terra.
    <verse number="16" style="v"/>Idcirco autem servavi te, ut ostendam in te fortitudinem meam, et narretur nomen meum in omni terra.
    <verse number="17" style="v"/>Adhuc retines populum meum et non vis dimittere eum?
    <verse number="18" style="v"/>En pluam cras, hac ipsa hora, grandinem multam nimis, qualis non fuit in Aegypto a die, qua fundata est, usque in praesens tempus.
    <verse number="19" style="v"/>Mitte ergo iam nunc et congrega iumenta tua et omnia, quae habes in agro; homines enim et iumenta universa, quae inventa fuerint foris nec congregata de agris, cadet super ea grando, et morientur ".
    <verse number="20" style="v"/>Qui timuit verbum Domini de servis pharaonis, fecit confugere servos suos et iumenta in domos;
    <verse number="21" style="v"/>qui autem neglexit sermonem Domini, dimisit servos suos et iumenta in agris.
    <verse number="22" style="v"/>Et dixit Dominus ad Moysen: " Extende manum tuam in caelum, ut fiat grando in universa terra Aegypti super homines et super iumenta et super omnem herbam agri in terra Aegypti ".
    <verse number="23" style="v"/>Extenditque Moyses virgam in caelum, et Dominus dedit tonitrua et grandinem ac discurrentia fulgura super terram; pluitque Dominus grandinem super terram Aegypti.
    <verse number="24" style="v"/>Et grando et ignis immixta pariter ferebantur; tantaeque fuit magnitudinis, quanta ante numquam apparuit in universa terra Aegypti, ex quo gens illa condita est.
    <verse number="25" style="v"/>Et percussit grando in omni terra Aegypti cuncta, quae fuerunt in agris, ab homine usque ad iumentum; cunctamque herbam agri percussit grando et omne lignum regionis confregit.
    <verse number="26" style="v"/>Tantum in terra Gessen, ubi erant filii Israel, grando non cecidit.
    <verse number="27" style="v"/>Misitque pharao et vocavit Moysen et Aaron dicens ad eos: " Nunc peccavi; Dominus iustus, ego et populus meus rei.
    <verse number="28" style="v"/>Orate Dominum, ut desinant tonitrua Dei et grando, et dimittam vos, et nequaquam hic ultra manebitis ".
    <verse number="29" style="v"/>Ait Moyses: " Cum egressus fuero de urbe, extendam palmas meas ad Dominum; et cessabunt tonitrua, et grando non erit, ut scias quia Domini est terra.
    <verse number="30" style="v"/>Novi autem quod et tu et servi tui necdum timeatis Dominum Deum ".
    <verse number="31" style="v"/>Linum ergo et hordeum laesum est, eo quod hordeum iam spicas et linum iam folliculos germinaret;
    <verse number="32" style="v"/>triticum autem et far non sunt laesa, quia serotina erant.
    <verse number="33" style="v"/>Egressusque Moyses a pharaone ex urbe tetendit manus ad Dominum; et cessaverunt tonitrua et grando, nec ultra effundebatur pluvia super terram. 34 Videns autem pharao quod cessasset pluvia et grando et tonitrua, auxit peccatum; 35 et ingravatum est cor eius et servorum illius et induratum nimis; nec dimisit filios Israel, sicut dixerat Dominus per manum Moysi.
  </para>
  <chapter number="10" style="c"/>
  <para style="p">
    <verse number="1" style="v"/>Et dixit Dominus ad Moy sen: " Ingredere ad pharao nem: ego enim induravi cor eius et servorum illius, ut faciam signa mea haec in medio eorum,
    <verse number="2" style="v"/>et narres in auribus filii tui et nepotum tuorum, quotiens contriverim Aegyptios et signa mea fecerim in eis; et sciatis quia ego Dominus ".
    <verse number="3" style="v"/>Introierunt ergo Moyses et Aaron ad pharaonem et dixerunt ei: " Haec dicit Dominus, Deus Hebraeorum: Usquequo non vis subici mihi? Dimitte populum meum, ut sacrificet mihi.
    <verse number="4" style="v"/>Sin autem resistis et non vis dimittere eum, ecce ego inducam cras locustam in fines tuos,
    <verse number="5" style="v"/>quae operiat superficiem terrae, ne quidquam eius appareat, sed comedatur, quod residuum fuerit grandini; corrodet enim omnia ligna, quae germinant in agris.
    <verse number="6" style="v"/>Et implebunt domos tuas et servorum tuorum et omnium Aegyptiorum, quantam non viderunt patres tui et avi, ex quo orti sunt super terram usque in praesentem diem ". Avertitque se et egressus est a pharaone.
    <verse number="7" style="v"/>Dixerunt autem servi pharaonis ad eum: " Usquequo patiemur hoc scandalum? Dimitte homines, ut sacrificent Domino Deo suo; nonne vides quod perierit Aegyptus? ".
    <verse number="8" style="v"/>Revocaveruntque Moysen et Aaron ad pharaonem, qui dixit eis: " Ite, sacrificate Domino Deo vestro. Quinam sunt qui ituri sunt? ".
    <verse number="9" style="v"/>Ait Moyses: " Cum parvulis nostris et senioribus pergemus, cum filiis et filiabus, cum ovibus et armentis; est enim sollemnitas Domini nobis ".
    <verse number="10" style="v"/>Et respondit eis: " Sic Dominus sit vobiscum, quomodo ego dimittam vos et parvulos vestros. Cui dubium est quod pessime cogitetis?
    <verse number="11" style="v"/>Non fiet ita, sed ite tantum viri et sacrificate Domino; hoc enim et ipsi petistis ". Statimque eiecti sunt de conspectu pharaonis.
    <verse number="12" style="v"/>Dixit autem Dominus ad Moysen: " Extende manum tuam super terram Aegypti, ut veniat locusta et ascendat super eam et devoret omnem herbam, quidquid residuum fuerit grandini ".
    <verse number="13" style="v"/>Et extendit Moyses virgam super terram Aegypti, et Dominus induxit ventum urentem tota die illa et nocte. Et mane facto, ventus urens levavit locustas;
    <verse number="14" style="v"/>quae ascenderunt super universam terram Aegypti et sederunt in cunctis finibus Aegyptiorum innumerabiles, quales ante illud tempus non fuerant nec postea futurae sunt.
    <verse number="15" style="v"/>Operueruntque universam superficiem terrae, et obscurata est terra. Devoraverunt igitur omnem herbam terrae et, quidquid pomorum in arboribus fuit, quae grando dimiserat; nihilque omnino virens relictum est in lignis et in herbis terrae in cuncta Aegypto.
    <verse number="16" style="v"/>Quam ob rem festinus pharao vocavit Moysen et Aaron et dixit eis: " Peccavi in Dominum Deum vestrum et in vos.
    <verse number="17" style="v"/>Sed nunc dimittite peccatum mihi tantum hac vice et rogate Dominum Deum vestrum, ut auferat a me saltem mortem istam ".
    <verse number="18" style="v"/>Egressusque Moyses de conspectu pharaonis oravit Dominum,
    <verse number="19" style="v"/>qui flare fecit ventum ab occidente vehementissimum et arreptam locustam proiecit in mare Rubrum; non remansit ne una quidem in cunctis finibus Aegypti.
    <verse number="20" style="v"/>Et induravit Dominus cor pharaonis, nec dimisit filios Israel.
    <verse number="21" style="v"/>Dixit autem Dominus ad Moysen: " Extende manum tuam in caelum, et sint tenebrae super terram Aegypti tam densae ut palpari queant ".
    <verse number="22" style="v"/>Extenditque Moyses manum in caelum, et factae sunt tenebrae horribiles in universa terra Aegypti tribus diebus.
    <verse number="23" style="v"/>Nemo vidit fratrem suum nec movit se de loco, in quo erat. Ubicumque autem habitabant filii Israel, lux erat.
    <verse number="24" style="v"/>Vocavitque pharao Moysen et Aaron et dixit eis: " Ite, sacrificate Domino; oves tantum vestrae et armenta remaneant, parvuli vestri eant vobiscum ".
    <verse number="25" style="v"/>Ait Moyses: " Etiamsi tu hostias et holocausta dares nobis, quae offeramus Domino Deo nostro,
    <verse number="26" style="v"/>tamen et greges nostri pergent nobiscum; non remanebit ex eis ungula, quoniam ex ipsis sumemus, quae necessaria sunt in cultum Domini Dei nostri; praesertim cum ignoremus quid debeat immolari, donec ad ipsum locum perveniamus ".
    <verse number="27" style="v"/>Induravit autem Dominus cor pharaonis, et noluit dimittere eos.
    <verse number="28" style="v"/>Dixitque pharao ad eum: " Recede a me. Cave, ne ultra videas faciem meam; quocumque die apparueris mihi, morieris ".
    <verse number="29" style="v"/>Respondit Moyses: " Ita fiet, ut locutus es; non videbo ultra faciem tuam ".
  </para>
  <chapter number="11" style="c"/>
  <para style="p">
    <verse number="1" style="v"/>Et dixit Dominus ad Moy sen: " Adhuc una plaga tan gam pharaonem et Aegyptum, et post haec dimittet vos utique, immo et exire compellet.
    <verse number="2" style="v"/>Dices ergo omni plebi, ut postulet vir ab amico suo et mulier a vicina sua vasa argentea et aurea;
    <verse number="3" style="v"/>dabit autem Dominus gratiam populo coram Aegyptiis ". Fuitque Moyses vir magnus valde in terra Aegypti coram servis pharaonis et omni populo.
    <verse number="4" style="v"/>Et ait Moyses: " Haec dicit Dominus: Media nocte egrediar in Aegyptum;
    <verse number="5" style="v"/>et morietur omne primogenitum in terra Aegyptiorum, a primogenito pharaonis, qui sedet in solio eius, usque ad primogenitum ancillae, quae est ad molam, et omnia primogenita iumentorum.
    <verse number="6" style="v"/>Eritque clamor magnus in universa terra Aegypti, qualis nec ante fuit nec postea futurus est.
    <verse number="7" style="v"/>Apud omnes autem filios Israel non mutiet canis contra hominem et pecus, ut sciatis quanto miraculo dividat Dominus Aegyptios et Israel.
    <verse number="8" style="v"/>Descendentque omnes servi tui isti ad me et adorabunt me dicentes: "Egredere tu et omnis populus, qui sequitur te". Post haec egrediar ". Et exivit a pharaone iratus nimis.
    <verse number="9" style="v"/>Dixit autem Dominus ad Moysen: " Non audiet vos pharao, ut multa signa fiant in terra Aegypti ".
    <verse number="10" style="v"/>Moyses autem et Aaron fecerunt omnia ostenta haec coram pharaone; et induravit Dominus cor pharaonis, nec dimisit filios Israel de terra sua.
  </para>
  <chapter number="12" style="c"/>
  <para style="p">
    <verse number="1" style="v"/>Dixit Dominus ad Moysen et Aaron in terra Aegypti:
    <verse number="2" style="v"/>" Mensis iste vobis principium mensium, primus erit in mensibus anni.
    <verse number="3" style="v"/>Loquimini ad universum coetum filiorum Israel et dicite eis: Decima die mensis huius tollat unusquisque agnum per familias et domos suas.
    <verse number="4" style="v"/>Sin autem minor est numerus, ut sufficere possit ad vescendum agnum, assumet vicinum suum, qui iunctus est domui suae, iuxta numerum animarum, quae sufficere possunt ad esum agni.
    <verse number="5" style="v"/>Erit autem vobis agnus absque macula, masculus, anniculus; quem de agnis vel haedis tolletis
    <verse number="6" style="v"/>et servabitis eum usque ad quartam decimam diem mensis huius; immolabitque eum universa congregatio filiorum Israel ad vesperam.
    <verse number="7" style="v"/>Et sument de sanguine eius ac ponent super utrumque postem et in superliminaribus domorum, in quibus comedent illum;
    <verse number="8" style="v"/>et edent carnes nocte illa assas igni et azymos panes cum lactucis amaris.
    <verse number="9" style="v"/>Non comedetis ex eo crudum quid nec coctum aqua, sed tantum assum igni; caput cum pedibus eius et intestinis vorabitis.
    <verse number="10" style="v"/>Nec remanebit quidquam ex eo usque mane; si quid residuum fuerit, igne comburetis.
    <verse number="11" style="v"/>Sic autem comedetis illum: renes vestros accingetis, calceamenta habebitis in pedibus, tenentes baculos in manibus, et comedetis festinanter; est enim Pascha (id est Transitus) Domini!
    <verse number="12" style="v"/>Et transibo per terram Aegypti nocte illa percutiamque omne primogenitum in terra Aegypti ab homine usque ad pecus; et in cunctis diis Aegypti faciam iudicia, ego Dominus.
    <verse number="13" style="v"/>Erit autem sanguis vobis in signum in aedibus, in quibus eritis; et videbo sanguinem et transibo vos, nec erit in vobis plaga disperdens, quando percussero terram Aegypti.
    <verse number="14" style="v"/>Habebitis autem hanc diem in monumentum et celebrabitis eam sollemnem Domino in generationibus vestris cultu sempiterno.
    <verse number="15" style="v"/>Septem diebus azyma comedetis. Iam in die primo non erit fermentum in domibus vestris; quicumque comederit fermentatum, a primo die usque ad diem septimum, peribit anima illa de Israel.
    <verse number="16" style="v"/>Dies prima erit sancta atque sollemnis, et dies septima eadem festivitate venerabilis. Nihil operis facietis in eis, exceptis his, quae ad vescendum pertinent.
    <verse number="17" style="v"/>Et observabitis azyma, in eadem enim ipsa die eduxi exercitum vestrum de terra Aegypti; et custodietis diem istum in generationes vestras ritu perpetuo.
    <verse number="18" style="v"/>Primo mense, quarta decima die mensis ad vesperam comedetis azyma; usque ad diem vicesimam primam eiusdem mensis ad vesperam.
    <verse number="19" style="v"/>Septem diebus fermentum non invenietur in domibus vestris. Qui comederit fermentatum, peribit anima eius de coetu Israel, tam de advenis quam de indigenis terrae.
    <verse number="20" style="v"/>Omne fermentatum non comedetis; in cunctis habitaculis vestris edetis azyma ".
    <verse number="21" style="v"/>Vocavit autem Moyses omnes seniores filiorum Israel et dixit ad eos: " Ite tollentes animal per familias vestras et immolate Pascha.
    <verse number="22" style="v"/>Fasciculumque hyssopi tingite in sanguine, qui est in pelvi, et aspergite ex eo superliminare et utrumque postem. Nullus vestrum egrediatur ostium domus suae usque mane.
    <verse number="23" style="v"/>Transibit enim Dominus percutiens Aegyptios; cumque viderit sanguinem in superliminari et in utroque poste, transcendet ostium et non sinet percussorem ingredi domos vestras et laedere.
    <verse number="24" style="v"/>Custodite verbum istud legitimum tibi et filiis tuis usque in aeternum.
    <verse number="25" style="v"/>Cumque introieritis terram, quam Dominus daturus est vobis, ut pollicitus est, observabitis caeremonias istas;
    <verse number="26" style="v"/>et, cum dixerint vobis filii vestri: "Quae est ista religio?",
    <verse number="27" style="v"/>dicetis eis: "Victima Paschae Domino est, quando transivit super domos filiorum Israel in Aegypto percutiens Aegyptios et domos nostras liberans" ". Incurvatusque populus adoravit;
    <verse number="28" style="v"/>et egressi filii Israel fecerunt, sicut praeceperat Dominus Moysi et Aaron.
    <verse number="29" style="v"/>Factum est autem in noctis medio, percussit Dominus omne primogenitum in terra Aegypti, a primogenito pharaonis, qui in solio eius sedebat, usque ad primogenitum captivi, qui erat in carcere, et omne primogenitum iumentorum.
    <verse number="30" style="v"/>Surrexitque pharao nocte et omnes servi eius cunctaque Aegyptus, et ortus est clamor magnus in Aegypto, neque enim erat domus, in qua non iaceret mortuus.
    <verse number="31" style="v"/>Vocatisque pharao Moyse et Aaron nocte, ait: " Surgite, egredimini a populo meo, vos et filii Israel; ite, immolate Domino, sicut dicitis.
    <verse number="32" style="v"/>Oves vestras et armenta assumite, ut petieratis, et abeuntes benedicite mihi ".
    <verse number="33" style="v"/>Urgebantque Aegyptii populum de terra exire velociter dicentes: " Omnes moriemur ".
    <verse number="34" style="v"/>Tulit igitur populus conspersam farinam, antequam fermentaretur; et ligans pistrina in palliis suis posuit super umeros suos.
    <verse number="35" style="v"/>Feceruntque filii Israel, sicut praeceperat Moyses, et petierunt ab Aegyptiis vasa argentea et aurea vestemque plurimam.
    <verse number="36" style="v"/>Dominus autem dedit gratiam populo coram Aegyptiis, ut commodarent eis; et spoliaverunt Aegyptios.
    <verse number="37" style="v"/>Profectique sunt filii Israel de Ramesse in Succoth, sescenta fere milia peditum virorum absque parvulis.
    <verse number="38" style="v"/>Sed et vulgus promiscuum innumerabile ascendit cum eis, oves et armenta, animantia multa nimis.
    <verse number="39" style="v"/>Coxeruntque farinam, quam dudum de Aegypto conspersam tulerant, et fecerunt subcinericios panes azymos; neque enim poterant fermentari, cogentibus exire Aegyptiis et nullam facere sinentibus moram; nec pulmenti quidquam occurrerant praeparare.
    <verse number="40" style="v"/>Habitatio autem filiorum Israel, qua manserant in Aegypto, fuit quadringentorum triginta annorum.
    <verse number="41" style="v"/>Quibus expletis, eadem die egressus est omnis exercitus Domini de terra Aegypti.
    <verse number="42" style="v"/>Nox ista vigiliarum Domino, quando eduxit eos de terra Aegypti: hanc observare debent Domino omnes filii Israel in generationibus suis.
    <verse number="43" style="v"/>Dixitque Dominus ad Moysen et Aaron: " Haec est religio Paschae: Omnis alienigena non comedet ex eo;
    <verse number="44" style="v"/>omnis autem servus empticius circumcidetur et sic comedet;
    <verse number="45" style="v"/>advena et mercennarius non edent ex eo.
    <verse number="46" style="v"/>In una domo comedetur, nec efferetis de carnibus eius foras nec os illius confringetis.
    <verse number="47" style="v"/>Omnis coetus filiorum Israel faciet illud.
    <verse number="48" style="v"/>Quod si quis peregrinorum in vestram voluerit transire coloniam et facere Pascha Domini, circumcidetur prius omne masculinum eius, et tunc rite celebrabit eritque sicut indigena terrae; si quis autem circumcisus non fuerit, non vescetur ex eo.
    <verse number="49" style="v"/>Eadem lex erit indigenae et colono, qui peregrinatur apud vos ".
    <verse number="50" style="v"/>Feceruntque omnes filii Israel, sicut praeceperat Dominus Moysi et Aaron;
    <verse number="51" style="v"/>et in eadem die eduxit Dominus filios Israel de terra Aegypti per turmas suas.
  </para>
  <chapter number="13" style="c"/>
  <para style="p">
    <verse number="1" style="v"/>Locutusque est Dominus ad Moysen dicens:
    <verse number="2" style="v"/>" Sanctifica mihi omne primogenitum, quod aperit vulvam in filiis Israel, tam de hominibus quam de iumentis: mea sunt enim omnia ".
    <verse number="3" style="v"/>Et ait Moyses ad populum: " Mementote diei huius, in qua egressi estis de Aegypto et de domo servitutis, quoniam in manu forti eduxit vos Dominus de loco isto, ut non comedatis fermentatum panem.
    <verse number="4" style="v"/>Hodie egredimini, mense Abib (id est novarum Frugum).
    <verse number="5" style="v"/>Cumque introduxerit te Dominus in terram Chananaei et Hetthaei et Amorraei et Hevaei et Iebusaei, quam iuravit patribus tuis, ut daret tibi, terram fluentem lacte et melle; celebrabis hunc morem sacrorum mense isto.
    <verse number="6" style="v"/>Septem diebus vesceris azymis, et in die septimo erit sollemnitas Domini.
    <verse number="7" style="v"/>Azyma comedetis septem diebus: non apparebit apud te aliquid fermentatum nec in cunctis finibus tuis.
    <verse number="8" style="v"/>Narrabisque filio tuo in die illo dicens: "Propter hoc, quod fecit mihi Dominus, quando egressus sum de Aegypto".
    <verse number="9" style="v"/>Et erit quasi signum in manu tua et quasi monumentum inter oculos tuos, ut lex Domini semper sit in ore tuo; in manu enim forti eduxit te Dominus de Aegypto.
    <verse number="10" style="v"/>Custodies huiuscemodi cultum statuto tempore a diebus in dies.
    <verse number="11" style="v"/>Cumque introduxerit te Dominus in terram Chananaei, sicut iuravit tibi et patribus tuis, et dederit tibi eam,
    <verse number="12" style="v"/>separabis omne, quod aperit vulvam, Domino et quod primitivum est in pecoribus tuis; quidquid habueris masculini sexus, consecrabis Domino.
    <verse number="13" style="v"/>Primogenitum asini mutabis ove; quod, si non redemeris, interficies. Omne autem primogenitum hominis de filiis tuis pretio redimes.
    <verse number="14" style="v"/>Cumque interrogaverit te filius tuus cras dicens: "Quid est hoc?", respondebis ei: "In manu forti eduxit nos Dominus de Aegypto, de domo servitutis.
    <verse number="15" style="v"/>Nam, cum induratus esset pharao et nollet nos dimittere, occidit Dominus omne primogenitum in terra Aegypti, a primogenito hominis usque ad primogenitum iumentorum; idcirco immolo Domino omne, quod aperit vulvam, masculini sexus, et omnia primogenita filiorum meorum redimo".
    <verse number="16" style="v"/>Erit igitur quasi signum in manu tua et quasi appensum quid ob recordationem inter oculos tuos, eo quod in manu forti eduxit nos Dominus de Aegypto ".
    <verse number="17" style="v"/>Igitur cum emisisset pharao populum, non eos duxit Deus per viam terrae Philisthim, quae vicina est, reputans ne forte paeniteret populum, si vidisset adversum se bella consurgere, et reverteretur in Aegyptum,
    <verse number="18" style="v"/>sed circumduxit per viam deserti, quae est iuxta mare Rubrum. Et armati ascenderunt filii Israel de terra Aegypti.
    <verse number="19" style="v"/>Tulit quoque Moyses ossa Ioseph secum, eo quod adiurasset filios Israel dicens: " Visitabit vos Deus; efferte ossa mea hinc vobiscum ".
    <verse number="20" style="v"/>Profectique de Succoth castrametati sunt in Etham, in extremis finibus solitudinis.
    <verse number="21" style="v"/>Dominus autem praecedebat eos ad ostendendam viam per diem in columna nubis et per noctem in columna ignis, ut dux esset itineris utroque tempore.
    <verse number="22" style="v"/>Nunquam defuit columna nubis per diem, nec columna ignis per noctem, coram populo.
  </para>
  <chapter number="14" style="c"/>
  <para style="p">
    <verse number="1" style="v"/>Locutus est autem Dominus ad Moysen dicens:
    <verse number="2" style="v"/>" Lo quere filiis Israel: Reversi castrametentur e regione Phihahiroth, quae est inter Magdolum et mare contra Beelsephon; in conspectu eius castra ponetis super mare.
    <verse number="3" style="v"/>Dicturusque est pharao super filiis Israel: "Errant in terra, conclusit eos desertum".
    <verse number="4" style="v"/>Et indurabo cor eius, ac persequetur eos, et glorificabor in pharaone et in omni exercitu eius; scientque Aegyptii quia ego sum Dominus ". Feceruntque ita.
    <verse number="5" style="v"/>Et nuntiatum est regi Aegyptiorum quod fugisset populus; immutatumque est cor pharaonis et servorum eius super populo, et dixerunt: " Quid hoc fecimus, ut dimitteremus Israel, ne servirent nobis? ".
    <verse number="6" style="v"/>Iunxit ergo currum et omnem populum suum assumpsit secum;
    <verse number="7" style="v"/>tulitque sescentos currus electos et quidquid in Aegypto curruum fuit et bellatores in singulis curribus.
    <verse number="8" style="v"/>Induravitque Dominus cor pharaonis regis Aegypti, et persecutus est filios Israel; at illi egressi erant in manu excelsa.
    <verse number="9" style="v"/>Cumque persequerentur Aegyptii vestigia praecedentium, reppererunt eos in castris super mare; omnes equi et currus pharaonis, equites et exercitus eius erant in Phihahiroth contra Beelsephon.
    <verse number="10" style="v"/>Cumque appropinquasset pharao, levantes filii Israel oculos viderunt Aegyptios post se et timuerunt valde clamaveruntque ad Dominum
    <verse number="11" style="v"/>et dixerunt ad Moysen: " Forsitan non erant sepulcra in Aegypto? Ideo tulisti nos, ut moreremur in solitudine. Quid hoc fecisti, ut educeres nos ex Aegypto?
    <verse number="12" style="v"/>Nonne iste est sermo, quem loquebamur ad te in Aegypto dicentes: Recede a nobis, ut serviamus Aegyptiis? Multo enim melius erat servire eis quam mori in solitudine ".
    <verse number="13" style="v"/>Et ait Moyses ad populum: " Nolite timere; state et videte salutem Domini, quam facturus est vobis hodie; Aegyptios enim, quos nunc videtis, nequaquam ultra videbitis usque in sempiternum.
    <verse number="14" style="v"/>Dominus pugnabit pro vobis, et vos silebitis ".
    <verse number="15" style="v"/>Dixitque Dominus ad Moysen: " Quid clamas ad me? Loquere filiis Israel, ut proficiscantur.
    <verse number="16" style="v"/>Tu autem eleva virgam tuam et extende manum tuam super mare et divide illud, ut gradiantur filii Israel in medio mari per siccum.
    <verse number="17" style="v"/>Ego autem indurabo cor Aegyptiorum, ut persequantur eos; et glorificabor in pharaone et in omni exercitu eius, in curribus et in equitibus illius.
    <verse number="18" style="v"/>Et scient Aegyptii quia ego sum Dominus, cum glorificatus fuero in pharaone, in curribus atque in equitibus eius ".
    <verse number="19" style="v"/>Tollensque se angelus Dei, qui praecedebat castra Israel, abiit post eos; et cum eo pariter columna nubis, priora dimittens, post tergum.
    <verse number="20" style="v"/>Stetit inter castra Aegyptiorum et castra Israel; et erat nubes tenebrosa et illuminans noctem, ita ut ad se invicem toto noctis tempore accedere non valerent.
    <verse number="21" style="v"/>Cumque extendisset Moyses manum super mare, reppulit illud Dominus, flante vento vehementi et urente tota nocte, et vertit in siccum; divisaque est aqua.
    <verse number="22" style="v"/>Et ingressi sunt filii Israel per medium maris sicci; erat enim aqua quasi murus a dextra eorum et laeva.
    <verse number="23" style="v"/>Persequentesque Aegyptii ingressi sunt post eos, omnis equitatus pharaonis, currus eius et equites per medium maris.
    <verse number="24" style="v"/>Iamque advenerat vigilia matutina, et ecce respiciens Dominus super castra Aegyptiorum per columnam ignis et nubis perturbavit exercitum eorum;
    <verse number="25" style="v"/>et impedivit rotas curruum, ita ut difficile moverentur. Dixerunt ergo Aegyptii: " Fugiamus Israelem! Dominus enim pugnat pro eis contra nos ".
    <verse number="26" style="v"/>Et ait Dominus ad Moysen: " Extende manum tuam super mare, ut revertantur aquae ad Aegyptios super currus et equites eorum ".
    <verse number="27" style="v"/>Cumque extendisset Moyses manum contra mare, reversum est primo diluculo ad priorem locum; fugientibusque Aegyptiis occurrerunt aquae, et involvit eos Dominus in mediis fluctibus.
    <verse number="28" style="v"/>Reversaeque sunt aquae et operuerunt currus et equites cuncti exercitus pharaonis, qui sequentes ingressi fuerant mare; ne unus quidem superfuit ex eis.
    <verse number="29" style="v"/>Filii autem Israel perrexerunt per medium sicci maris, et aquae eis erant quasi pro muro a dextris et a sinistris.
    <verse number="30" style="v"/>Liberavitque Dominus in die illo Israel de manu Aegyptiorum. Et viderunt Aegyptios mortuos super litus maris
    <verse number="31" style="v"/>et manum magnam, quam exercuerat Dominus contra eos; timuitque populus Dominum et crediderunt Domino et Moysi servo eius.
  </para>
  <chapter number="15" style="c"/>
  <para style="p">
    <verse number="1" style="v"/>Tunc cecinit Moyses et filii Israel carmen hoc Domino, et dixerunt:" Cantemus Domino,gloriose enim magnificatus est:equum et ascensorem eiusdeiecit in mare!
    <verse number="2" style="v"/>Fortitudo mea et robur meum Dominus,et factus est mihi in salutem.Iste Deus meus,et glorificabo eum;Deus patris mei,et exaltabo eum!
    <verse number="3" style="v"/>Dominus quasi vir pugnator;Dominus nomen eius!
    <verse number="4" style="v"/>Currus pharaonis et exercitum eiusproiecit in mare;electi bellatores eiussubmersi sunt in mari Rubro.
    <verse number="5" style="v"/>Abyssi operuerunt eos,descenderunt in profundum quasi lapis.
    <verse number="6" style="v"/>Dextera tua, Domine,magnifice in fortitudine,dextera tua, Domine,percussit inimicum.
    <verse number="7" style="v"/>Et in multitudine gloriae tuaedeposuisti adversarios tuos;misisti iram tuam,quae devoravit eos sicut stipulam.
    <verse number="8" style="v"/>Et in spiritu furoris tuicongregatae sunt aquae;stetit ut aggerunda fluens,coagulatae sunt abyssiin medio mari.
    <verse number="9" style="v"/>Dixit inimicus:"Persequar, comprehendam,dividam spolia,implebitur anima mea;evaginabo gladium meum,interficiet eos manus mea!".
    <verse number="10" style="v"/>Flavit spiritus tuus,et operuit eos mare;submersi sunt quasi plumbumin aquis vehementibus.
    <verse number="11" style="v"/>Quis similis tuiin diis, Domine?Quis similis tui,magnificus in sanctitate,terribilis atque laudabilis,faciens mirabilia?
    <verse number="12" style="v"/>Extendisti manum tuam,devoravit eos terra.
    <verse number="13" style="v"/>Dux fuisti in misericordia tuapopulo, quem redemisti,et portasti eum in fortitudine tuaad habitaculum sanctum tuum.
    <verse number="14" style="v"/>Attenderunt populi et commoti sunt,dolores obtinuerunt habitatores Philisthaeae.
    <verse number="15" style="v"/>Tunc conturbati sunt principes Edom,potentes Moab obtinuit tremor,obriguerunt omnes habitatores Chanaan.
    <verse number="16" style="v"/>Irruit super eosformido et pavor;in magnitudine brachii tuifiunt immobiles quasi lapis,donec pertranseat populus tuus, Domine,donec pertranseat populus tuus iste,quem possedisti.
    <verse number="17" style="v"/>Introduces eos et plantabisin monte hereditatis tuae,firmissimo habitaculo tuo,quod operatus es, Domine,sanctuario, Domine,quod firmaverunt manus tuae.
    <verse number="18" style="v"/>Dominus regnabitin aeternum et ultra! ".
    <verse number="19" style="v"/>Ingressi sunt enim equi pharaonis cum curribus et equitibus eius in mare, et reduxit super eos Dominus aquas maris; filii autem Israel ambu laverunt per siccum in medio eius.
    <verse number="20" style="v"/>Sumpsit ergo Maria prophetissa soror Aaron tympanum in manu sua; egressaeque sunt omnes mulieres post eam cum tympanis et choris,
    <verse number="21" style="v"/>quibus praecinebat dicens:" Cantemus Domino,gloriose enim magnificatus est:equum et ascensorem eiusdeiecit in mare! ".
    <verse number="22" style="v"/>Tulit autem Moyses Israel de mari Rubro, et egressi sunt in desertum Sur; ambulaveruntque tribus diebus per solitudinem et non inveniebant aquam.
    <verse number="23" style="v"/>Et venerunt in Mara nec poterant bibere aquas de Mara, eo quod essent amarae; unde vocatum est nomen eius Mara (id est Amaritudo).
    <verse number="24" style="v"/>Et murmuravit populus contra Moysen dicens: " Quid bibemus? ".
    <verse number="25" style="v"/>At ille clamavit ad Dominum, qui ostendit ei lignum; quod cum misisset in aquas, in dulcedinem versae sunt. Ibi constituit ei praecepta atque iudicia et ibi tentavit eum
    <verse number="26" style="v"/>dicens: " Si audieris vocem Domini Dei tui et, quod rectum est coram eo, feceris et oboedieris mandatis eius custodierisque omnia praecepta illius, cunctum languorem, quem posui in Aegypto, non inducam super te: Ego enim Dominus sanator tuus ".
    <verse number="27" style="v"/>Venerunt autem in Elim, ubi erant duodecim fontes aquarum et septuaginta palmae; et castrametati sunt iuxta aquas.
  </para>
  <chapter number="16" style="c"/>
  <para style="p">
    <verse number="1" style="v"/>Profectique sunt de Elim, et venit omnis congregatio filio rum Israel in desertum Sin, quod est inter Elim et Sinai, quinto decimo die mensis secundi postquam egressi sunt de terra Aegypti.
    <verse number="2" style="v"/>Et murmuravit omnis congregatio filiorum Israel contra Moysen et Aaron in solitudine,
    <verse number="3" style="v"/>dixeruntque filii Israel ad eos: " Utinam mortui essemus per manum Domini in terra Aegypti, quando sedebamus super ollas carnium et comedebamus panem in saturitate. Cur eduxistis nos in desertum istud, ut occideretis omnem coetum fame? ".
    <verse number="4" style="v"/>Dixit autem Dominus ad Moysen: " Ecce ego pluam vobis panes de caelo; egrediatur populus et colligat, quae sufficiunt per singulos dies, ut tentem eum, utrum ambulet in lege mea an non.
    <verse number="5" style="v"/>Die autem sexta parabunt quod intulerint, et duplum erit quam colligere solebant per singulos dies ".
    <verse number="6" style="v"/>Dixeruntque Moyses et Aaron ad omnes filios Israel:" Vespere scietisquod Dominus eduxerit vosde terra Aegypti;
    <verse number="7" style="v"/>et mane videbitisgloriam Domini.Audivit enim murmur vestrum contra Dominum. Nos vero quid sumus, quia mussitatis contra nos? ".
    <verse number="8" style="v"/>Et ait Moyses:" Dabit Dominus vobisvespere carnes edereet mane panes in saturitate,eo quod audierit murmurationes vestras, quibus murmurati estis contra eum. Nos enim quid sumus? Nec contra nos est murmur vestrum, sed contra Dominum ".
    <verse number="9" style="v"/>Dixitque Moyses ad Aaron: " Dic universae congregationi filiorum Israel: Accedite coram Domino; audivit enim murmur ve strum ".
    <verse number="10" style="v"/>Cumque loqueretur Aaron ad omnem coetum filiorum Israel, respexerunt ad solitudinem, et ecce gloria Domini apparuit in nube.
    <verse number="11" style="v"/>Locutus est autem Dominus ad Moysen dicens:
    <verse number="12" style="v"/>" Audivi murmurationes filiorum Israel. Loquere ad eos: Vespere comedetis carnes et mane saturabimini panibus scietisque quod ego sum Dominus Deus vester ".
    <verse number="13" style="v"/>Factum est ergo vespere, et ascendens coturnix operuit castra; mane quoque ros iacuit per circuitum castrorum.
    <verse number="14" style="v"/>Cumque operuisset superficiem deserti, apparuit minutum et squamatum in similitudinem pruinae super terram.
    <verse number="15" style="v"/>Quod cum vidissent filii Israel, dixerunt ad invicem: " Manhu? " (quod significat: " Quid est hoc? "). Ignorabant enim quid esset. Quibus ait Moyses: " Iste est panis, quem dedit Dominus vobis ad vescendum.
    <verse number="16" style="v"/>Hic est sermo, quem praecepit Dominus: "Colligat ex eo unusquisque quantum sufficiat ad vescendum; gomor per singula capita iuxta numerum animarum vestrarum, quae habitant in tabernaculo, sic tolletis" ".
    <verse number="17" style="v"/>Feceruntque ita filii Israel; et collegerunt alius plus, alius minus.
    <verse number="18" style="v"/>Et mensi sunt ad mensuram gomor; nec qui plus collegerat, habuit amplius, nec qui minus paraverat, repperit minus, sed singuli, iuxta id quod edere poterant, congregaverunt.
    <verse number="19" style="v"/>Dixitque Moyses ad eos: " Nullus relinquat ex eo in mane ".
    <verse number="20" style="v"/>Qui non audierunt eum, sed dimiserunt quidam ex eis usque mane, et scatere coepit vermibus atque computruit; et iratus est contra eos Moyses.
    <verse number="21" style="v"/>Colligebant autem mane singuli, quantum sufficere poterat ad vescendum; cumque incaluisset sol, liquefiebat.
    <verse number="22" style="v"/>In die autem sexta collegerunt cibos duplices, id est duo gomor per singulos homines. Venerunt autem omnes principes congregationis et narraverunt Moysi.
    <verse number="23" style="v"/>Qui ait eis: " Hoc est quod locutus est Dominus: Requies, sabbatum sanctum Domino cras; quodcumque torrendum est, torrete et, quae coquenda sunt, coquite; quidquid autem reliquum fuerit, reponite usque in mane ".
    <verse number="24" style="v"/>Feceruntque ita, ut praeceperat Moyses, et non computruit, neque vermis inventus est in eo.
    <verse number="25" style="v"/>Dixitque Moyses: " Comedite illud hodie, quia sabbatum est Domino; non invenietur hodie in agro.
    <verse number="26" style="v"/>Sex diebus colligite; in die autem septimo sabbatum est Domino, idcirco non invenietur in eo ".
    <verse number="27" style="v"/>Venitque septima dies; et egressi de populo, ut colligerent, non invenerunt.
    <verse number="28" style="v"/>Dixit autem Dominus ad Moysen: " Usquequo non vultis custodire mandata mea et legem meam?
    <verse number="29" style="v"/>Videte quod Dominus dederit vobis sabbatum et propter hoc die sexta tribuit vobis cibos duplices; maneat unusquisque apud semetipsum, nullus egrediatur de loco suo die septimo ".
    <verse number="30" style="v"/>Et sabbatizavit populus die septimo.
    <verse number="31" style="v"/>Appellavitque domus Israel nomen eius Man: quod erat quasi semen coriandri album, gustusque eius quasi similae cum melle.
    <verse number="32" style="v"/>Dixit autem Moyses: " Iste est sermo, quem praecepit Dominus: "Imple gomor ex eo, et custodiatur in generationes vestras, ut noverint panem, quo alui vos in solitudine, quando educti estis de terra Aegypti" ".
    <verse number="33" style="v"/>Dixitque Moyses ad Aaron: " Sume vas unum et mitte ibi man, quantum potest capere gomor; et repone coram Domino ad servandum in generationes vestras ".
    <verse number="34" style="v"/>Sicut praecepit Dominus Moysi, posuit illud Aaron coram testimonio reservandum.
    <verse number="35" style="v"/>Filii autem Israel comederunt man quadraginta annis, donec venirent in terram habitabilem; hoc cibo aliti sunt, usquequo tangerent fines terrae Chanaan.
    <verse number="36" style="v"/>Gomor autem decima pars est ephi.
  </para>
  <chapter number="17" style="c"/>
  <para style="p">
    <verse number="1" style="v"/>Igitur profecta omnis congregatio filiorum Israel de deserto Sin per mansiones suas iuxta sermonem Domini, castrametati sunt in Raphidim, ubi non erat aqua ad bibendum populo.
    <verse number="2" style="v"/>Qui iurgatus contra Moysen ait: " Da nobis aquam, ut bibamus ". Quibus respondit Moyses: " Quid iurgamini contra me? Cur tentatis Dominum? ".
    <verse number="3" style="v"/>Sitivit ergo ibi populus prae aquae penuria et murmuravit contra Moysen dicens: " Cur fecisti nos exire de Aegypto, ut occideres nos et liberos nostros ac iumenta siti? ".
    <verse number="4" style="v"/>Clamavit autem Moyses ad Dominum dicens: " Quid faciam populo huic? Adhuc paululum et lapidabunt me ".
    <verse number="5" style="v"/>Et ait Dominus ad Moysen: " Antecede populum et sume tecum de senioribus Israel, et virgam, qua percussisti fluvium, tolle in manu tua et vade.
    <verse number="6" style="v"/>En ego stabo coram te ibi super petram Horeb; percutiesque petram, et exibit ex ea aqua, ut bibat populus ". Fecit Moyses ita coram senioribus Israel.
    <verse number="7" style="v"/>Et vocavit nomen loci illius Massa et Meriba, propter iurgium filiorum Israel et quia tentaverunt Dominum dicentes: " Estne Dominus in nobis an non? ".
    <verse number="8" style="v"/>Venit autem Amalec et pugnabat contra Israel in Raphidim.
    <verse number="9" style="v"/>Dixitque Moyses ad Iosue: " Elige nobis viros et egressus pugna contra Amalec; cras ego stabo in vertice collis habens virgam Dei in manu mea ".
    <verse number="10" style="v"/>Fecit Iosue, ut locutus erat ei Moyses, et pugnavit contra Amalec; Moyses autem et Aaron et Hur ascenderunt super verticem collis.
    <verse number="11" style="v"/>Cumque levaret Moyses manus, vincebat Israel; sin autem remisisset, superabat Amalec.
    <verse number="12" style="v"/>Manus autem Moysi erant graves; sumentes igitur lapidem posuerunt subter eum, in quo sedit; Aaron autem et Hur sustentabant manus eius ex utraque parte. Et factum est ut manus eius non lassarentur usque ad occasum solis.
    <verse number="13" style="v"/>Vicitque Iosue Amalec et populum eius in ore gladii.
    <verse number="14" style="v"/>Dixit autem Dominus ad Moysen: " Scribe hoc ob monumentum in libro et trade auribus Iosue; delebo enim memoriam Amalec sub caelo ".
    <verse number="15" style="v"/>Aedificavitque Moyses altare et vocavit nomen eius Dominus Nissi "Dominus vexillum meum)
    <verse number="16" style="v"/>dicens:" Quia manus contra solium Domini:bellum Domino erit contra Amalec a generatione in generationem ".
  </para>
  <chapter number="18" style="c"/>
  <para style="p">
    <verse number="1" style="v"/>Cumque audisset Iethro sacerdos Madian socer Moysi omnia, quae fecerat Deus Moysi et Israel populo suo, eo quod eduxisset Dominus Israel de Aegypto,
    <verse number="2" style="v"/>tulit Sephoram uxorem Moysi, quam remiserat,
    <verse number="3" style="v"/>et duos filios eius, quorum unus vocabatur Gersam, dicente patre: " Advena fui in terra aliena ",
    <verse number="4" style="v"/>alter vero Eliezer: " Deus enim, ait, patris mei adiutor meus, et eruit me de gladio pharaonis ".
    <verse number="5" style="v"/>Venit ergo Iethro socer Moysi et filii eius et uxor eius ad Moysen in desertum, ubi erat castrametatus iuxta montem Dei;
    <verse number="6" style="v"/>et mandavit Moysi dicens: " Ego socer tuus Iethro venio ad te et uxor tua et duo filii tui cum ea ".
    <verse number="7" style="v"/>Qui egressus in occursum soceri sui adoravit et osculatus est eum, salutaveruntque se mutuo verbis pacificis. Cumque intrasset tabernaculum,
    <verse number="8" style="v"/>narravit Moyses socero suo cuncta, quae fecerat Dominus pharaoni et Aegyptiis propter Israel, universumque laborem, qui accidisset eis in itinere, et quod liberaverat eos Dominus.
    <verse number="9" style="v"/>Laetatusque est Iethro super omnibus bonis, quae fecerat Dominus Israel, eo quod eruisset eum de manu Aegyptiorum,
    <verse number="10" style="v"/>et ait: " Benedictus Dominus, qui liberavit vos de manu Aegyptiorum et de manu pharaonis.
    <verse number="11" style="v"/>Nunc cognovi quia magnus Dominus super omnes deos, eo quod eruerit populum de manu Aegyptiorum, qui superbe egerunt contra illos ".
    <verse number="12" style="v"/>Obtulit ergo Iethro socer Moysi holocausta et hostias Deo; veneruntque Aaron et omnes seniores Israel, ut comederent panem cum eo coram Deo.
    <verse number="13" style="v"/>Altero autem die sedit Moyses, ut iudicaret populum, qui assistebat Moysi de mane usque ad vesperam.
    <verse number="14" style="v"/>Quod cum vidisset socer eius, omnia scilicet, quae agebat in populo, ait: " Quid est hoc, quod facis in plebe? Cur solus sedes, et omnis populus praestolatur de mane usque ad vesperam? ".
    <verse number="15" style="v"/>Cui respondit Moyses: " Venit ad me populus quaerens sententiam Dei.
    <verse number="16" style="v"/>Cumque acciderit eis aliqua disceptatio, veniunt ad me, ut iudicem inter eos et ostendam praecepta Dei et leges eius ".
    <verse number="17" style="v"/>At ille: " Non bonam, inquit, rem facis.
    <verse number="18" style="v"/>Consumeris et tu et populus iste, qui tecum est. Ultra vires tuas est negotium; solus illud non poteris sustinere.
    <verse number="19" style="v"/>Sed audi verba mea atque consilia, et erit Deus tecum: Esto tu populo in his, quae ad Deum pertinent, ut referas causas ad Deum
    <verse number="20" style="v"/>ostendasque populo praecepta et leges viamque, per quam ingredi debeant, et opus, quod facere debeant.
    <verse number="21" style="v"/>Provide autem de omni plebe viros strenuos et timentes Deum, in quibus sit veritas, et qui oderint avaritiam, et constitue ex eis tribunos et centuriones et quinquagenarios et decanos,
    <verse number="22" style="v"/>qui iudicent populum omni tempore. Quidquid autem maius fuerit, referant ad te, et ipsi minora tantummodo iudicent; leviusque sit tibi, partito cum aliis onere.
    <verse number="23" style="v"/>Si hoc feceris, implebis imperium Dei et praecepta eius poteris sustentare, et omnis hic populus revertetur ad loca sua cum pace ".
    <verse number="24" style="v"/>Quibus auditis, Moyses fecit omnia, quae ille suggesserat;
    <verse number="25" style="v"/>et, electis viris strenuis de cuncto Israel, constituit eos principes populi, tribunos et centuriones et quinquagenarios et decanos,
    <verse number="26" style="v"/>qui iudicabant plebem omni tempore. Quidquid autem gravius erat, referebant ad eum, faciliora tantummodo iudicantes.
    <verse number="27" style="v"/>Dimisitque socerum suum, qui reversus abiit in terram suam.
  </para>
  <chapter number="19" style="c"/>
  <para style="p">
    <verse number="1" style="v"/>Mense tertio egressionis Israel de terra Aegypti, in die hac venerunt in solitudinem Sinai.
    <verse number="2" style="v"/>Nam profecti de Raphidim et pervenientes usque in desertum Sinai, castrametati sunt in eodem loco,ibique Israel fixit tentoria e regione montis.
    <verse number="3" style="v"/>Moyses autem ascendit ad Deum, vocavitque eum Dominus de monte et ait:" Haec dices domui Iacobet annuntiabis filiis Israel:
    <verse number="4" style="v"/>Vos ipsi vidistis, quae fecerim Aegyptiis,quomodo portaverim vos super alas aquilarumet adduxerim ad me.
    <verse number="5" style="v"/>Si ergo audieritis vocem meamet custodieritis pactum meum,eritis mihi in peculium de cunctis populis;mea est enim omnis terra.
    <verse number="6" style="v"/>Et vos eritis mihi regnum sacerdotumet gens sancta.Haec sunt verba, quae loqueris ad filios Israel ".
    <verse number="7" style="v"/>Venit Moyses et, convocatis maioribus natu populi, exposuit omnes sermones, quos mandaverat Dominus.
    <verse number="8" style="v"/>Responditque universus populus simul: " Cuncta, quae locutus est Dominus, faciemus ". Cumque rettulisset Moyses verba populi ad Dominum,
    <verse number="9" style="v"/>ait ei Dominus: " Ecce ego veniam ad te in caligine nubis, ut audiat me populus loquentem ad te et tibi quoque credat in perpetuum ".Nuntiavit ergo Moyses verba populi ad Dominum,
    <verse number="10" style="v"/>qui dixit ei: " Vade ad populum et sanctifica illos hodie et cras; laventque vestimenta sua
    <verse number="11" style="v"/>et sint parati in diem tertium. In die enim tertio descendet Dominus coram omni plebe super montem Sinai.
    <verse number="12" style="v"/>Constituesque terminos populo per circuitum et dices: Cavete, ne ascendatis in montem nec tangatis fines illius; omnis, qui tetigerit montem, morte morietur.
    <verse number="13" style="v"/>Manus non tanget eum, sed lapidibus opprimetur aut confodietur iaculis; sive iumentum fuerit, sive homo, non vivet. Cum coeperit clangere bucina, tunc ascendant in montem ".
    <verse number="14" style="v"/>Descenditque Moyses de monte ad populum et sanctificavit eum; cumque lavissent vestimenta sua,
    <verse number="15" style="v"/>ait ad eos: " Estote parati in diem tertium; ne appropinquetis uxoribus vestris ".
    <verse number="16" style="v"/>Iamque advenerat tertius dies, et mane inclaruerat; et ecce coeperunt audiri tonitrua ac micare fulgura et nubes densissima operire montem, clangorque bucinae vehementius perstrepebat; et timuit populus, qui erat in castris.
    <verse number="17" style="v"/>Cumque eduxisset eos Moyses in occursum Dei de loco castrorum, steterunt ad radices montis.
    <verse number="18" style="v"/>Totus autem mons Sinai fumabat, eo quod descendisset Dominus super eum in igne, et ascenderet fumus ex eo quasi de fornace. Et tremuit omnis mons vehementer.
    <verse number="19" style="v"/>Et sonitus bucinae paulatim crescebat in maius; Moyses loquebatur, et Deus respondebat ei cum voce.
    <verse number="20" style="v"/>Descenditque Dominus super montem Sinai in ipso montis vertice et vocavit Moysen in cacumen eius. Quo cum ascendisset,
    <verse number="21" style="v"/>dixit ad eum: " Descende et contestare populum, ne velit transcendere terminos ad videndum Dominum, et pereat ex eis plurima multitudo.
    <verse number="22" style="v"/>Sacerdotes quoque, qui accedunt ad Dominum, sanctificentur, ne percutiat eos ".
    <verse number="23" style="v"/>Dixitque Moyses ad Dominum: " Non poterit vulgus ascendere in montem Sinai, tu enim testificatus es et iussisti dicens: "Pone terminos circa montem et sanctifica illum" ".
    <verse number="24" style="v"/>Cui ait Dominus: " Vade, descende; ascendesque tu et Aaron tecum, sacerdotes autem et populus ne transeant terminos nec ascendant ad Dominum, ne interficiat illos ".
    <verse number="25" style="v"/>Descenditque Moyses ad populum et omnia narravit eis.
  </para>
  <chapter number="20" style="c"/>
  <para style="p">
    <verse number="1" style="v"/>Locutusque est Deus cunctos sermones hos:
    <verse number="2" style="v"/>" Ego sum Dominus Deus tuus, qui eduxi te de terra Aegypti, de domo servitutis.
    <verse number="3" style="v"/>Non habebis deos alienos coram me.
    <verse number="4" style="v"/>Non facies tibi sculptile neque omnem similitudinem eorum, quae sunt in caelo desuper et quae in terra deorsum et quae in aquis sub terra.
    <verse number="5" style="v"/>Non adorabis ea neque coles, quia ego sum Dominus Deus tuus, Deus zelotes, visitans iniquitatem patrum in filiis in tertiam et quartam generationem eorum, qui oderunt me,
    <verse number="6" style="v"/>et faciens misericordiam in milia his, qui diligunt me et custodiunt praecepta mea.
    <verse number="7" style="v"/>Non assumes nomen Domini Dei tui in vanum, nec enim habebit insontem Dominus eum, qui assumpserit nomen Domini Dei sui frustra.
    <verse number="8" style="v"/>Memento, ut diem sabbati sanctifices.
    <verse number="9" style="v"/>Sex diebus operaberis et facies omnia opera tua;
    <verse number="10" style="v"/>septimus autem dies sabbatum Domino Deo tuo est; non facies omne opus tu et filius tuus et filia tua, servus tuus et ancilla tua, iumentum tuum et advena, qui est intra portas tuas.
    <verse number="11" style="v"/>Sex enim diebus fecit Dominus caelum et terram et mare et omnia, quae in eis sunt, et requievit in die septimo; idcirco benedixit Dominus diei sabbati et sanctificavit eum.
    <verse number="12" style="v"/>Honora patrem tuum et matrem tuam, ut sis longaevus super terram, quam Dominus Deus tuus dabit tibi.
    <verse number="13" style="v"/>Non occides.
    <verse number="14" style="v"/>Non moechaberis.
    <verse number="15" style="v"/>Non furtum facies.
    <verse number="16" style="v"/>Non loqueris contra proximum tuum falsum testimonium.
    <verse number="17" style="v"/>Non concupisces domum proximi tui: non desiderabis uxorem eius, non servum, non ancillam, non bovem, non asinum nec omnia, quae illius sunt ".
    <verse number="18" style="v"/>Cunctus autem populus videbat voces et lampades et sonitum bucinae montemque fumantem; et perterriti ac pavore concussi steterunt procul
    <verse number="19" style="v"/>dicentes Moysi: " Loquere tu nobis, et audiemus; non loquatur nobis Deus, ne moriamur ".
    <verse number="20" style="v"/>Et ait Moyses ad populum: " Nolite timere; ut enim probaret vos, venit Deus, et ut timor illius esset in vobis, ne peccaretis ".
    <verse number="21" style="v"/>Stetitque populus de longe; Moyses autem accessit ad caliginem, in qua erat Deus.
    <verse number="22" style="v"/>Dixit praeterea Dominus ad Moysen: " Haec dices filiis Israel: Vos vidistis quod de caelo locutus sim vobis.
    <verse number="23" style="v"/>Non facietis praeter me deos argenteos nec deos aureos facietis vobis.
    <verse number="24" style="v"/>Altare de terra facietis mihi et offeretis super eo holocausta et pacifica vestra, oves vestras et boves; in omni loco, in quo memoriam fecero nominis mei, veniam ad te et benedicam tibi.
    <verse number="25" style="v"/>Quod si altare lapideum feceris mihi, non aedificabis illud de sectis lapidibus; si enim levaveris cultrum super eo, polluetur.
    <verse number="26" style="v"/>Non ascendes per gradus ad altare meum, ne reveletur turpitudo tua.
  </para>
  <chapter number="21" style="c"/>
  <para style="p">
    <verse number="1" style="v"/>Haec sunt iudicia, quae propones eis:
    <verse number="2" style="v"/>Si emeris servum Hebraeum, sex annis serviet tibi; in septimo egredietur liber gratis.
    <verse number="3" style="v"/>Si solus intraverit, solus exeat; si habens uxorem, et uxor egredietur simul.
    <verse number="4" style="v"/>Sin autem dominus dederit illi uxorem, et pepererit filios et filias, mulier et liberi eius erunt domini sui; ipse vero exibit solus.
    <verse number="5" style="v"/>Quod si dixerit servus: "Diligo dominum meum et uxorem ac liberos, non egrediar liber",
    <verse number="6" style="v"/>afferet eum dominus ad Deum et applicabit eum ad ostium vel postes perforabitque aurem eius subula; et erit ei servus in saeculum.
    <verse number="7" style="v"/>Si quis vendiderit filiam suam in famulam, non egredietur sicut servi exire consueverunt.
    <verse number="8" style="v"/>Si displicuerit oculis domini sui, cui tradita fuerat, faciat eam redimi; populo autem alieno vendendi non habebit potestatem, quia fraudavit eam.
    <verse number="9" style="v"/>Sin autem filio suo desponderit eam, iuxta morem filiarum faciet illi.
    <verse number="10" style="v"/>Quod si alteram sibi acceperit, cibum et vestimentum et concubitum non negabit.
    <verse number="11" style="v"/>Si tria ista non fecerit ei, egredietur gratis absque pretio.
    <verse number="12" style="v"/>Qui percusserit hominem, et ille mortuus fuerit, morte moriatur.
    <verse number="13" style="v"/>Qui autem non est insidiatus, sed Deus illum tradidit in manus eius, constituam tibi locum, in quem fugere debeat.
    <verse number="14" style="v"/>Si quis de industria occiderit proximum suum et per insidias, ab altari meo evelles eum, ut moriatur.
    <verse number="15" style="v"/>Qui percusserit patrem suum aut matrem, morte moriatur.
    <verse number="16" style="v"/>Qui furatus fuerit hominem sive vendiderit eum sive inventus fuerit in manu eius, morte moriatur.
    <verse number="17" style="v"/>Qui maledixerit patri suo vel matri, morte moriatur.
    <verse number="18" style="v"/>Si rixati fuerint viri, et percusserit alter proximum suum lapide vel pugno, et ille mortuus non fuerit, sed iacuerit in lectulo,
    <verse number="19" style="v"/>si surrexerit et ambulaverit foris super baculum suum, impunitus erit, qui percusserit, ita tamen, ut operas eius deperditas et impensas pro medela restituat.
    <verse number="20" style="v"/>Qui percusserit servum suum vel ancillam virga, et mortui fuerint in manibus eius, ultioni subiacetur.
    <verse number="21" style="v"/>Sin autem uno die vel duobus supervixerit, non subiacebit poenae, quia pecunia illius est.
    <verse number="22" style="v"/>Si rixati fuerint viri, et percusserit quis mulierem praegnantem et abortivum quidem fecerit, sed aliud quid adversi non acciderit, subiacebit damno, quantum maritus mulieris expetierit, et arbitri iudicaverint.
    <verse number="23" style="v"/>Sin autem quid adversi acciderit, reddet animam pro anima,
    <verse number="24" style="v"/>oculum pro oculo, dentem pro dente, manum pro manu, pedem pro pede,
    <verse number="25" style="v"/>adustionem pro adustione, vulnus pro vulnere, livorem pro livore.
    <verse number="26" style="v"/>Si percusserit quispiam oculum servi sui aut ancillae et luscos eos fecerit, dimittet eos liberos pro oculo.
    <verse number="27" style="v"/>Dentem quoque si excusserit servo vel ancillae suae, dimittet eos liberos pro dente.
    <verse number="28" style="v"/>Si bos cornu percusserit virum aut mulierem, et mortui fuerint, lapidibus obruetur, et non comedentur carnes eius; dominus autem bovis innocens erit.
    <verse number="29" style="v"/>Quod si bos cornupeta fuerit ab heri et nudiustertius, et contestati sunt dominum eius, nec recluserit eum, occideritque virum aut mulierem: et bos lapidibus obruetur, et dominum illius occident.
    <verse number="30" style="v"/>Quod si pretium ei fuerit impositum, dabit pro anima sua, quidquid fuerit postulatus.
    <verse number="31" style="v"/>Filium quoque vel filiam si cornu percusserit, simili sententiae subiacebit.
    <verse number="32" style="v"/>Si servum vel ancillam invaserit, triginta siclos argenti dabit domino; bos vero lapidibus opprimetur.
    <verse number="33" style="v"/>Si quis aperuerit cisternam vel foderit et non operuerit eam, cedideritque bos vel asinus in eam,
    <verse number="34" style="v"/>dominus cisternae reddet pretium iumentorum; quod autem mortuum est, ipsius erit.
    <verse number="35" style="v"/>Si bos alienus bovem alterius vulneraverit, et ille mortuus fuerit, vendent bovem vivum et divident pretium; cadaver autem mortui inter se dispertient.
    <verse number="36" style="v"/>Sin autem notum erat quod bos cornupeta esset ab heri et nudiustertius, et non custodivit eum dominus suus, reddet bovem pro bove et cadaver integrum accipiet.
    <verse number="37" style="v"/>Si quis furatus fuerit bovem aut ovem et occiderit vel vendiderit, quinque boves pro uno bove restituet et quattuor oves pro una ove.
  </para>
  <chapter number="22" style="c"/>
  <para style="p">
    <verse number="1" style="v"/>Si effringens fur domum sive suffodiens fuerit inventus et, accepto vulnere, mortuus fuerit, percussor non erit reus sanguinis.
    <verse number="2" style="v"/>Quod si orto sole hoc fecerit, erit reus sanguinis. Fur plene restituet. Si non habuerit, quod reddat, venumdabitur pro furto.
    <verse number="3" style="v"/>Si inventum fuerit apud eum, quod furatus est, vivens sive bos sive asinus sive ovis, duplum restituet.
    <verse number="4" style="v"/>Si quispiam depasci permiserit agrum vel vineam et dimiserit iumentum suum, ut depascatur agrum alienum, restituet plene ex agro suo secundum fruges eius; si autem totum agrum depastum fuerit, quidquid optimum habuerit in agro suo vel in vinea, restituet.
    <verse number="5" style="v"/>Si egressus ignis invenerit spinas et comprehenderit acervos frugum sive stantes segetes sive agrum, reddet damnum, qui ignem succenderit.
    <verse number="6" style="v"/>Si quis commendaverit amico pecuniam aut vasa in custodiam, et ab eo, qui susceperat, furto ablata fuerint, si invenitur fur, duplum reddet.
    <verse number="7" style="v"/>Si latet fur, dominus domus applicabitur ad Deum et iurabit quod non extenderit manum in rem proximi sui.
    <verse number="8" style="v"/>In omni causa fraudis tam de bove quam de asino et ove ac vestimento et, quidquid damnum inferre potest, si quis dixerit: " Hoc est! ", ad Deum utriusque causa perveniet, et, quem Deus condemnaverit, duplum restituet proximo suo.
    <verse number="9" style="v"/>Si quis commendaverit proximo suo asinum, bovem, ovem vel omne iumentum ad custodiam, et mortuum fuerit aut fractum vel captum ab hostibus, nullusque hoc viderit,
    <verse number="10" style="v"/>iusiurandum per Dominum erit in medio quod non extenderit manum ad rem proximi sui; suscipietque dominus iuramentum, et ille reddere non cogetur.
    <verse number="11" style="v"/>Quod si furto ablatum fuerit, restituet damnum domino;
    <verse number="12" style="v"/>si dilaceratum a bestia, deferat, quod occisum est, in testimonium et non restituet.
    <verse number="13" style="v"/>Qui a proximo suo quidquam horum mutuo postulaverit, et fractum aut mortuum fuerit, domino non praesente, reddere compelletur.
    <verse number="14" style="v"/>Quod si impraesentiarum dominus fuerit, non restituet. Si mercennarius est, venit in mercedem operis sui.
    <verse number="15" style="v"/>Si seduxerit quis virginem necdum desponsatam dormieritque cum ea, pretio acquiret eam sibi uxorem.
    <verse number="16" style="v"/>Si pater virginis eam dare noluerit, appendet ei pecuniam iuxta pretium pro virginibus dandum.
    <verse number="17" style="v"/>Maleficam non patieris vivere.
    <verse number="18" style="v"/>Qui coierit cum iumento, morte moriatur.
    <verse number="19" style="v"/>Qui immolat diis, occidetur, praeter Domino soli.
    <verse number="20" style="v"/>Advenam non opprimes neque affliges eum; advenae enim et ipsi fuistis in terra Aegypti.
    <verse number="21" style="v"/>Viduae et pupillo non nocebitis.
    <verse number="22" style="v"/>Si laeseritis eos, vociferabuntur ad me, et ego audiam clamorem eorum;
    <verse number="23" style="v"/>et indignabitur furor meus, percutiamque vos gladio, et erunt uxores vestrae viduae et filii vestri pupilli.
    <verse number="24" style="v"/>Si pecuniam mutuam dederis in populo meo pauperi, qui habitat tecum, non eris ei quasi creditor; non imponetis ei usuram.
    <verse number="25" style="v"/>Si pignus a proximo tuo acceperis pallium, ante solis occasum reddes ei;
    <verse number="26" style="v"/>ipsum enim est solum, quo operitur, indumentum carnis eius, nec habet aliud, in quo dormiat; si clamaverit ad me, exaudiam eum, quia misericors sum.
    <verse number="27" style="v"/>Deo non detrahes et principi populi tui non maledices.
    <verse number="28" style="v"/>Abundantiam areae tuae et torcularis tui non tardabis reddere.Primogenitum filiorum tuorum dabis mihi.
    <verse number="29" style="v"/>De bobus quoque et ovibus similiter facies: septem diebus sit cum matre sua, die octavo reddes illum mihi.
    <verse number="30" style="v"/>Viri sancti eritis mihi; carnem animalis in agro dilacerati non comedetis, sed proicietis canibus.
  </para>
  <chapter number="23" style="c"/>
  <para style="p">
    <verse number="1" style="v"/>Non suscipies famam falsam nec iunges manum tuam cum impio, ut dicas falsum testimonium.
    <verse number="2" style="v"/>Non sequeris turbam ad faciendum malum; nec in iudicio plurimorum acquiesces sententiae, ut a vero devies.
    <verse number="3" style="v"/>Pauperis quoque non misereberis in iudicio.
    <verse number="4" style="v"/>Si occurreris bovi inimici tui aut asino erranti, reduc ad eum.
    <verse number="5" style="v"/>Si videris asinum odientis te iacere sub onere suo, non pertransibis, sed sublevabis cum eo.
    <verse number="6" style="v"/>Non pervertes iudicium pauperis in lite eius.
    <verse number="7" style="v"/>Mendacium fugies. Insontem et iustum non occides, quia aversor impium.
    <verse number="8" style="v"/>Nec accipies munera, quae excaecant etiam prudentes et subvertunt verba iustorum.
    <verse number="9" style="v"/>Peregrinum non opprimes; scitis enim advenarum animas, quia et ipsi peregrini fuistis in terra Aegypti.
    <verse number="10" style="v"/>Sex annis seminabis terram tuam et congregabis fruges eius.
    <verse number="11" style="v"/>Anno autem septimo dimittes eam et requiescere facies, ut comedant pauperes populi tui; et quidquid reliquum fuerit, edant bestiae agri. Ita facies in vinea et in oliveto tuo.
    <verse number="12" style="v"/>Sex diebus operaberis; septima die cessabis, ut requiescat bos et asinus tuus, et refrigeretur filius ancillae tuae et advena.
    <verse number="13" style="v"/>Omnia, quae dixi vobis, custodite, et nomen externorum deorum non invocabitis, neque audietur ex ore tuo.
    <verse number="14" style="v"/>Tribus vicibus per singulos annos mihi festa celebrabitis.
    <verse number="15" style="v"/>Sollemnitatem Azymorum custodies: septem diebus comedes azyma, sicut praecepi tibi, tempore statuto mensis Abib, quando egressus es de Aegypto.Non apparebis in conspectu meo vacuus.
    <verse number="16" style="v"/>Et sollemnitatem Messis primitivorum operis tui, quaecumque seminaveris in agro; sollemnitatem quoque Collectae in exitu anni, quando congregaveris omnes fruges tuas de agro.
    <verse number="17" style="v"/>Ter in anno apparebit omne masculinum tuum coram Domino Deo.
    <verse number="18" style="v"/>Non immolabis super fermento sanguinem victimae meae, nec remanebit adeps sollemnitatis meae usque mane.
    <verse number="19" style="v"/>Primitias primarum frugum terrae tuae deferes in domum Domini Dei tui.Non coques haedum in lacte matris suae.
    <verse number="20" style="v"/>Ecce ego mittam angelum, qui praecedat te et custodiat in via et introducat ad locum, quem paravi.
    <verse number="21" style="v"/>Observa eum et audi vocem eius nec contemnendum putes; quia non dimittet, cum peccaveritis, quia est nomen meum in illo.
    <verse number="22" style="v"/>Quod si audieris vocem eius et feceris omnia, quae loquor, inimicus ero inimicis tuis et affligam affligentes te.
    <verse number="23" style="v"/>Praecedet enim te angelus meus et introducet te ad Amorraeum et Hetthaeum et Pherezaeum Chananaeumque et Hevaeum et Iebusaeum, quos ego conteram.
    <verse number="24" style="v"/>Non adorabis deos eorum nec coles eos; non facies secundum opera eorum, sed destrues eos et confringes lapides eorum.
    <verse number="25" style="v"/>Servietisque Domino Deo vestro, ut benedicam panibus tuis et aquis et auferam infirmitatem de medio tui.
    <verse number="26" style="v"/>Non erit abortiens nec sterilis in terra tua; numerum dierum tuorum implebo.
    <verse number="27" style="v"/>Terrorem meum mittam in praecursum tuum et perturbabo omnem populum, ad quem ingre dieris; cunctorumque inimicorum tuorum coram te terga vertam
    <verse number="28" style="v"/>emittens crabrones prius, qui fugabunt Hevaeum et Chananaeum et Hetthaeum, antequam introeas.
    <verse number="29" style="v"/>Non eiciam eos a facie tua anno uno, ne terra in solitudinem redigatur, et multiplicentur contra te bestiae agri.
    <verse number="30" style="v"/>Paulatim expellam eos de conspectu tuo, donec augearis et possideas terram.
    <verse number="31" style="v"/>Ponam autem terminos tuos a mari Rubro usque ad mare Palaestinorum et a deserto usque ad Fluvium. Tradam manibus vestris habitatores terrae et eiciam eos de conspectu vestro.
    <verse number="32" style="v"/>Non inibis cum eis foedus nec cum diis eorum.
    <verse number="33" style="v"/>Non habitent in terra tua, ne peccare te faciant in me, si servieris diis eorum; quod tibi certo erit in scandalum ".
  </para>
  <chapter number="24" style="c"/>
  <para style="p">
    <verse number="1" style="v"/>Moysi quoque dixit: " Ascende ad Dominum, tu et Aa ron, Nadab et Abiu et septuaginta senes ex Israel, et adorabitis procul.
    <verse number="2" style="v"/>Solusque Moyses ascendet ad Dominum, et illi non appropinquabunt, nec populus ascendet cum eo ".
    <verse number="3" style="v"/>Venit ergo Moyses et narravit plebi omnia verba Domini atque iudicia; responditque omnis populus una voce: " Omnia verba Domini, quae locutus est, faciemus ".
    <verse number="4" style="v"/>Scripsit autem Moyses universos sermones Domini; et mane consurgens aedificavit altare ad radices montis et duodecim lapides per duodecim tribus Israel.
    <verse number="5" style="v"/>Misitque iuvenes de filiis Israel, et obtulerunt holocausta; immolaveruntque victimas pacificas Domino vitulos.
    <verse number="6" style="v"/>Tulit itaque Moyses dimidiam partem sanguinis et misit in crateras; partem autem residuam respersit super altare.
    <verse number="7" style="v"/>Assumensque volumen foederis legit, audiente populo, qui dixerunt: " Omnia, quae locutus est Dominus, faciemus et erimus oboedientes ".
    <verse number="8" style="v"/>Ille vero sumptum sanguinem respersit in populum et ait: " Hic est sanguis foederis, quod pepigit Dominus vobiscum super cunctis sermonibus his ".
    <verse number="9" style="v"/>Ascenderuntque Moyses et Aaron, Nadab et Abiu et septuaginta de senioribus Israel.
    <verse number="10" style="v"/>Et viderunt Deum Israel, et sub pedibus eius quasi opus lapidis sapphirini et quasi ipsum caelum, cum serenum est.
    <verse number="11" style="v"/>Nec in electos filiorum Israel misit manum suam; videruntque Deum et comederunt ac biberunt.
    <verse number="12" style="v"/>Dixit autem Dominus ad Moysen: " Ascende ad me in montem et esto ibi; daboque tibi tabulas lapideas et legem ac mandata, quae scripsi, ut doceas eos ".
    <verse number="13" style="v"/>Surrexerunt Moyses et Iosue minister eius; ascendensque Moyses in montem Dei
    <verse number="14" style="v"/>senioribus ait: " Exspectate hic, donec revertamur ad vos. Habetis Aaron et Hur vobiscum; si quid natum fuerit quaestionis, referetis ad eos ".
    <verse number="15" style="v"/>Cumque ascendisset Moyses in montem, operuit nubes montem;
    <verse number="16" style="v"/>et habitavit gloria Domini super Sinai tegens illum nube sex diebus; septimo autem die vocavit eum de medio caliginis.
    <verse number="17" style="v"/>Erat autem species gloriae Domini quasi ignis ardens super verticem montis in conspectu filiorum Israel.
    <verse number="18" style="v"/>Ingressusque Moyses medium nebulae ascendit in montem; et fuit ibi quadraginta diebus et quadraginta noctibus.
  </para>
  <chapter number="25" style="c"/>
  <para style="p">
    <verse number="1" style="v"/>Locutusque est Dominus ad Moysen dicens:
    <verse number="2" style="v"/>" Loquere filiis Israel, ut tollant mihi donaria; ab omni homine, qui offert ultroneus, accipietis ea.
    <verse number="3" style="v"/>Haec sunt autem, quae accipere debetis: aurum et argentum et aes,
    <verse number="4" style="v"/>hyacinthum et purpuram coccumque et byssum, pilos caprarum
    <verse number="5" style="v"/>et pelles arietum rubricatas pellesque delphini et ligna acaciae,
    <verse number="6" style="v"/>oleum ad luminaria concinnanda, aromata in unguentum et in thymiama boni odoris,
    <verse number="7" style="v"/>lapides onychinos et gemmas ad ornandum ephod ac pectorale.
    <verse number="8" style="v"/>Facientque mihi sanctuarium, et habitabo in medio eorum.
    <verse number="9" style="v"/>Iuxta omnem similitudinem habitaculi, quam ostendam tibi, et omnium vasorum in cultum eius: sicque facietis illud.
    <verse number="10" style="v"/>Arcam de lignis acaciae compingent; cuius longitudo habeat duos semis cubitos, latitudo cubitum et dimidium, altitudo cubitum similiter ac semissem.
    <verse number="11" style="v"/>Et deaurabis eam auro mundissimo intus et foris; faciesque supra coronam auream per circuitum
    <verse number="12" style="v"/>et conflabis ei quattuor circulos aureos, quos pones in quattuor arcae pedibus: duo circuli sint in latere uno et duo in altero.
    <verse number="13" style="v"/>Facies quoque vectes de lignis acaciae et operies eos auro;
    <verse number="14" style="v"/>inducesque per circulos, qui sunt in arcae lateribus, ut portetur in eis;
    <verse number="15" style="v"/>qui semper erunt in circulis nec umquam extrahentur ab eis.
    <verse number="16" style="v"/>Ponesque in arcam testimonium, quod dabo tibi.
    <verse number="17" style="v"/>Facies et propitiatorium de auro mundissimo; duos cubitos et dimidium tenebit longitudo eius, et cubitum ac semissem latitudo.
    <verse number="18" style="v"/>Duos quoque cherubim aureos et productiles facies ex utraque parte propitiatorii,
    <verse number="19" style="v"/>cherub unus sit in latere uno et alter in altero; ex propitiatorio facies cherubim in utraque parte eius.
    <verse number="20" style="v"/>Expandent alas sursum et operient alis suis propitiatorium; respicientque se mutuo, versis vultibus in propitiatorium,
    <verse number="21" style="v"/>quo operienda est arca, in qua pones testimonium, quod dabo tibi.
    <verse number="22" style="v"/>Et conveniam te ibi et loquar ad te supra propitiatorium de medio duorum cherubim, qui erunt super arcam testimonii, cuncta, quae mandabo per te filiis Israel.
    <verse number="23" style="v"/>Facies et mensam de lignis acaciae habentem duos cubitos longitudinis et in latitudine cubitum et in altitudine cubitum ac semissem.
    <verse number="24" style="v"/>Et inaurabis eam auro purissimo; faciesque illi coronam auream per circuitum.
    <verse number="25" style="v"/>Facies quoque ei limbum altum quattuor digitis per circuitum et super illum coronam auream.
    <verse number="26" style="v"/>Quattuor quoque circulos aureos praeparabis et pones eos in quattuor angulis eiusdem mensae per singulos pedes.
    <verse number="27" style="v"/>Iuxta limbum erunt circuli aurei, ut mittantur vectes per eos, et possit mensa portari.
    <verse number="28" style="v"/>Ipsosque vectes facies de lignis acaciae et circumdabis auro, et per ipsos subvehitur mensa.
    <verse number="29" style="v"/>Parabis et acetabula ac phialas, vasa et cyathos, in quibus offerenda sunt libamina, ex auro purissimo.
    <verse number="30" style="v"/>Et pones super mensam panes propositionis in conspectu meo semper.
    <verse number="31" style="v"/>Facies et candelabrum ductile de auro mundissimo: basis et hastile eius, scyphi et sphaerulae ac flores in unum efformentur.
    <verse number="32" style="v"/>Sex calami egredientur de lateribus, tres ex uno latere et tres ex altero.
    <verse number="33" style="v"/>Tres scyphi quasi in nucis modum in calamo uno sphaerulaeque simul et flores; et tres similiter scyphi instar nucis in calamo altero sphaerulaeque simul et flores: hoc erit opus sex calamorum, qui producendi sunt de hastili.
    <verse number="34" style="v"/>In ipso autem hastili candelabri erunt quattuor scyphi in nucis modum sphaerulaeque et flores.
    <verse number="35" style="v"/>Singulae sphaerulae sub binis calamis per tria loca, qui simul sex fiunt, procedentes de hastili uno.
    <verse number="36" style="v"/>Sphaerulae igitur et calami unum cum ipso erunt, totum ductile de auro purissimo.
    <verse number="37" style="v"/>Facies et lucernas septem et pones eas super candelabrum, ut luceant in locum ex adverso.
    <verse number="38" style="v"/>Emunctoria quoque et vasa, in quibus emuncta condantur, fient de auro purissimo.
    <verse number="39" style="v"/>Omne pondus candelabri cum universis vasis suis habebit talentum auri purissimi.
    <verse number="40" style="v"/>Inspice et fac secundum exemplar, quod tibi in monte monstratum est.
  </para>
  <chapter number="26" style="c"/>
  <para style="p">
    <verse number="1" style="v"/>Habitaculum vero ita facies: decem cortinas de bysso re torta et hyacintho ac purpura coccoque cum cherubim opere polymito facies.
    <verse number="2" style="v"/>Longitudo cortinae unius habebit viginti octo cubitos, latitudo quattuor cubitorum erit. Unius mensurae fient universae cortinae.
    <verse number="3" style="v"/>Quinque cortinae sibi iungentur mutuo, et aliae quinque nexu simili cohaerebunt.
    <verse number="4" style="v"/>Ansulas hyacinthinas in latere facies cortinae unius in extremitate iuncturae et similiter facies in latere cortinae extremae in iunctura altera.
    <verse number="5" style="v"/>Quinquaginta ansulas facies in cortina una et quinquaginta ansulas facies in summitate cortinae, quae est in iunctura altera, ita insertas, ut ansa contra ansam veniat.
    <verse number="6" style="v"/>Facies et quinquaginta fibulas aureas, quibus cortinarum vela iungenda sunt, ut unum habitaculum fiat.
    <verse number="7" style="v"/>Facies et saga cilicina undecim pro tabernaculo super habitaculum.
    <verse number="8" style="v"/>Longitudo sagi unius habebit triginta cubitos et latitudo quattuor; aequa erit mensura sagorum omnium.
    <verse number="9" style="v"/>E quibus quinque iunges seorsum et sex sibi mutuo copulabis, ita ut sextum sagum in fronte tecti duplices.
    <verse number="10" style="v"/>Facies et quinquaginta ansas in ora sagi ultimi iuncturae unius et quinquaginta ansas in ora sagi iuncturae alterius.
    <verse number="11" style="v"/>Facies et quinquaginta fibulas aeneas, quibus iungantur ansae, ut unum ex omnibus tabernaculum fiat.
    <verse number="12" style="v"/>Quod autem superfuerit in sagis, quae parantur tecto, id est unum sagum, quod amplius est, ex medietate eius operies posteriora habitaculi;
    <verse number="13" style="v"/>et cubitus ex una parte pendebit, et alter ex altera, qui plus est in longitudine sagorum tabernaculi utrumque latus habitaculi protegens.
    <verse number="14" style="v"/>Facies et operimentum aliud pro tabernaculo de pellibus arietum rubricatis et super hoc rursum aliud operimentum de pellibus delphini.
    <verse number="15" style="v"/>Facies et tabulas stantes habitaculi de lignis acaciae,
    <verse number="16" style="v"/>quae singulae denos cubitos in longitudine habeant et in latitudine singulos ac semissem.
    <verse number="17" style="v"/>In tabula una duo pedes fient, quibus tabula alteri tabulae conectatur; atque in hunc modum cunctae tabulae habitaculi parabuntur.
    <verse number="18" style="v"/>Quarum viginti erunt in latere meridiano, quod vergit ad austrum;
    <verse number="19" style="v"/>quibus quadraginta bases argenteas fundes, ut binae bases singulis pedibus singularum tabularum subiciantur.
    <verse number="20" style="v"/>In latere quoque secundo habitaculi, quod vergit ad aquilonem, viginti tabulae erunt,
    <verse number="21" style="v"/>quadraginta habentes bases argenteas; binae bases singulis tabulis supponentur.
    <verse number="22" style="v"/>Ad occidentalem vero plagam in tergo habitaculi facies sex tabulas;
    <verse number="23" style="v"/>et rursum alias duas, quae in angulis erigantur, post tergum habitaculi.
    <verse number="24" style="v"/>Eruntque geminae a deorsum usque sursum in compaginem unam; ita erit duabus istis, pro duabus angulis erunt.
    <verse number="25" style="v"/>Et erunt simul tabulae octo, bases earum argenteae sedecim, duabus basibus per unam tabulam supputatis.
    <verse number="26" style="v"/>Facies et vectes de lignis acaciae, quinque ad continendas tabulas in uno latere habitaculi
    <verse number="27" style="v"/>et quinque alios in altero et eiusdem numeri in tergo ad occidentalem plagam;
    <verse number="28" style="v"/>vectis autem medius transibit per medias tabulas a summo usque ad summum.
    <verse number="29" style="v"/>Ipsasque tabulas deaurabis et fundes eis anulos aureos, per quos vectes tabulata contineant, quos operies laminis aureis.
    <verse number="30" style="v"/>Et eriges habitaculum iuxta exemplar, quod tibi in monte monstratum est.
    <verse number="31" style="v"/>Facies et velum de hyacintho et purpura coccoque et bysso retorta, opere polymito, cum cherubim intextis.
    <verse number="32" style="v"/>Quod appendes in quattuor columnis de lignis acaciae, quae ipsae quidem deauratae erunt et habebunt uncos aureos, sed bases argenteas.
    <verse number="33" style="v"/>Inseres autem velum subter fibulas, intra quod pones arcam testimonii et quo sanctum et sanctum sanctorum dividentur.
    <verse number="34" style="v"/>Pones et propitiatorium super arcam testimonii in sancto sanctorum
    <verse number="35" style="v"/>mensamque extra velum et contra mensam candelabrum in latere habitaculi meridiano; mensa enim stabit in parte aquilonis.
    <verse number="36" style="v"/>Facies et velum in introitu tabernaculi de hyacintho et purpura coccoque et bysso retorta opere plumarii.
    <verse number="37" style="v"/>Et quinque columnas deaurabis lignorum acaciae, ante quas ducetur velum, quarum erunt unci aurei et bases aeneae.
  </para>
  <chapter number="27" style="c"/>
  <para style="p">
    <verse number="1" style="v"/>Facies et altare de lignis acaciae, quod habebit quinque cubitos in longitudine et totidem in latitudine, id est quadrum, et tres cubitos in altitudine.
    <verse number="2" style="v"/>Cornua autem per quattuor angulos ex ipso erunt, et operies illud aere.
    <verse number="3" style="v"/>Faciesque in usus eius lebetes ad suscipiendos cineres et vatilla et pateras atque fuscinulas et ignium receptacula; omnia vasa ex aere fabricabis.
    <verse number="4" style="v"/>Craticulamque facies ei in modum retis aeneam, per cuius quattuor angulos erunt quattuor anuli aenei,
    <verse number="5" style="v"/>et pones eam subter marginem altaris; eritque craticula usque ad altaris medium.
    <verse number="6" style="v"/>Facies et vectes altaris de lignis acaciae duos, quos operies laminis aeneis,
    <verse number="7" style="v"/>et induces per anulos; eruntque ex utroque latere altaris ad portandum.
    <verse number="8" style="v"/>Cavum ex tabulis facies illud; sicut tibi in monte monstratum est, sic facient.
    <verse number="9" style="v"/>Facies et atrium habitaculi, in cuius plaga australi contra meridiem erunt tentoria de bysso retorta: centum cubitos unum latus tenebit in longitudine
    <verse number="10" style="v"/>et columnas viginti et bases totidem aeneas et uncos columnarum anulosque earum argenteos.
    <verse number="11" style="v"/>Similiter in latere aquilonis: per longum erunt tentoria centum cubitorum, columnae viginti et bases aeneae eiusdem numeri et unci columnarum anulique earum argentei.
    <verse number="12" style="v"/>In latitudine vero atrii, quae respicit ad occidentem, erunt tentoria per quinquaginta cubitos et columnae decem basesque totidem.
    <verse number="13" style="v"/>In ea quoque atrii latitudine, quae respicit ad orientem, quinquaginta cubiti erunt,
    <verse number="14" style="v"/>in quibus quindecim cubitorum tentoria lateri uno deputabuntur columnaeque tres et bases totidem;
    <verse number="15" style="v"/>et in latere altero erunt tentoria, cubitos obtinentia quindecim, columnae tres et bases totidem.
    <verse number="16" style="v"/>In introitu vero atrii fiet velum cubitorum viginti, ex hyacintho et purpura coccoque et bysso retorta opere plumarii; columnas habebit quattuor cum basibus totidem.
    <verse number="17" style="v"/>Omnes columnae atrii per circuitum cinctae erunt anulis argenteis, et unci earum erunt argentei et bases aeneae.
    <verse number="18" style="v"/>In longitudine occupabit atrium cubitos centum, in latitudine quinquaginta, altitudo quinque cubitorum erit; fietque de bysso retorta, et habebit bases aeneas.
    <verse number="19" style="v"/>Cuncta vasa habitaculi in omnes usus eius et omnes paxillos eius et omnes paxillos atrii ex aere facies.
    <verse number="20" style="v"/>Praecipe filiis Israel, ut afferant tibi oleum de arboribus olivarum purissimum piloque contusum, ut ardeat lucerna semper
    <verse number="21" style="v"/>in tabernaculo conventus, extra velum, quod oppansum est testimonio. Et parabunt eam Aaron et filii eius, ut a vespere usque mane luceat coram Domino. Perpetuus erit cultus per successiones eorum a filiis Israel.
  </para>
  <chapter number="28" style="c"/>
  <para style="p">
    <verse number="1" style="v"/>Applica quoque ad te Aaron fratrem tuum cum filiis suis de medio filiorum Israel, ut sacerdotio fungantur mihi: Aaron, Nadab et Abiu, Eleazar et Ithamar.
    <verse number="2" style="v"/>Faciesque vestes sanctas Aaron fratri tuo in gloriam et decorem;
    <verse number="3" style="v"/>et loqueris cunctis sapientibus corde, quos replevi spiritu prudentiae, ut faciant vestes Aaron, in quibus sanctificatus ministret mihi.
    <verse number="4" style="v"/>Haec autem erunt vestimenta, quae facient: pectorale et ephod, tunicam et subuculam textam, tiaram et balteum. Facient vestimenta sancta Aaron fratri tuo et filiis eius, ut sacerdotio fungantur mihi;
    <verse number="5" style="v"/>accipientque aurum et hyacinthum et purpuram coccumque et byssum.
    <verse number="6" style="v"/>Facient autem ephod de auro et hyacintho ac purpura coccoque bysso retorta opere polymito.
    <verse number="7" style="v"/>Duas fascias umerales habebit et in utroque latere summitatum suarum copulabitur cum eis.
    <verse number="8" style="v"/>Et balteus super ephod ad constringendum, eiusdem operis et unum cum eo, erit ex auro et hyacintho et purpura coccoque et bysso retorta.
    <verse number="9" style="v"/>Sumesque duos lapides onychinos et sculpes in eis nomina filiorum Israel:
    <verse number="10" style="v"/>sex nomina in lapide uno et sex reliqua in altero, iuxta ordinem nativitatis eorum.
    <verse number="11" style="v"/>Opere sculptoris et caelatura gemmarii sculpes eos nominibus filiorum Israel, inclusos textura aurea;
    <verse number="12" style="v"/>et pones duos lapides super fascias umerales ephod, lapides memorialis filiorum Israel. Portabitque Aaron nomina eorum coram Domino super utrumque umerum ob recordationem.
    <verse number="13" style="v"/>Facies ergo margines textas ex auro
    <verse number="14" style="v"/>et duas catenulas ex auro purissimo quasi funiculos opus tortile et inseres catenulas tortas marginibus.
    <verse number="15" style="v"/>Pectorale quoque iudicii facies opere polymito, iuxta texturam ephod, ex auro, hyacintho et purpura coccoque et bysso retorta.
    <verse number="16" style="v"/>Quadrangulum erit et duplex; mensuram palmi habebit tam in longitudine quam in latitudine.
    <verse number="17" style="v"/>Ponesque in eo quattuor ordines lapidum: in primo versu erit lapis sardius et topazius et smaragdus;
    <verse number="18" style="v"/>in secundo carbunculus, sapphirus et iaspis;
    <verse number="19" style="v"/>in tertio hyacinthus, achates et amethystus;
    <verse number="20" style="v"/>in quarto chrysolithus, onychinus et beryllus. Inclusi auro erunt per ordines suos.
    <verse number="21" style="v"/>Habebuntque nomina filiorum Israel: duodecim nominibus caelabuntur, singuli lapides nominibus singulorum per duodecim tribus.
    <verse number="22" style="v"/>Facies in pectorali catenas quasi funiculos, opus tortile, ex auro purissimo;
    <verse number="23" style="v"/>et duos anulos aureos, quos pones in utraque pectoralis summitate;
    <verse number="24" style="v"/>catenasque aureas iunges anulis, qui sunt in marginalibus eius;
    <verse number="25" style="v"/>et ipsarum catenarum extrema duobus copulabis marginibus in fasciis umeralibus ephod in parte eius anteriore.
    <verse number="26" style="v"/>Facies et duos anulos aureos, quos pones in summitatibus pectoralis in ora interiore, quae respicit ephod.
    <verse number="27" style="v"/>Necnon et alios duos anulos aureos, qui ponendi sunt in utraque fascia umerali ephod deorsum, versus partem anteriorem eius iuxta iuncturam eius supra balteum ephod,
    <verse number="28" style="v"/>et stringatur pectorale anulis suis cum anulis ephod vitta hyacinthina, ut maneat supra balteum ephod, et a se invicem pectorale et ephod nequeant separari.
    <verse number="29" style="v"/>Portabitque Aaron nomina filiorum Israel in pectorali iudicii super cor suum, quando ingredietur sanctuarium: memoriale coram Domino in aeternum.
    <verse number="30" style="v"/>Pones autem in pectorali iudicii Urim et Tummim, quae erunt super cor Aaron, quando ingredietur coram Domino; et gestabit iudicium filiorum Israel super cor suum in conspectu Domini semper.
    <verse number="31" style="v"/>Facies et pallium ephod totum hyacinthinum,
    <verse number="32" style="v"/>in cuius medio supra erit capitium et ora per gyrum eius textilis, sicut in capitio loricae, ne rumpatur.
    <verse number="33" style="v"/>Deorsum vero, ad pedes eiusdem pallii per circuitum, quasi mala punica facies ex hyacintho et purpura et cocco, mixtis in medio tintinnabulis aureis;
    <verse number="34" style="v"/>ita ut sit tintinnabulum aureum inter singula mala punica.
    <verse number="35" style="v"/>Et vestietur eo Aaron in officio ministerii, ut audiatur sonitus, quando ingreditur et egreditur sanctuarium in conspectu Domini, et non moriatur.
    <verse number="36" style="v"/>Facies et laminam de auro purissimo, in qua sculpes opere caelatoris: "Sanctum Domino".
    <verse number="37" style="v"/>Ligabisque eam vitta hyacinthina, et erit super tiaram
    <verse number="38" style="v"/>super frontem Aaron. Portabitque Aaron iniquitatem contra sancta, quae sanctificabunt filii Israel in cunctis muneribus et donariis suis. Eritque lamina semper in fronte eius, ut placatus eis sit Dominus.
    <verse number="39" style="v"/>Texesque tunicam bysso et tiaram byssinam facies et balteum opere plumarii.
    <verse number="40" style="v"/>Porro filiis Aaron tunicas lineas parabis et balteos ac mitras in gloriam et decorem;
    <verse number="41" style="v"/>vestiesque his omnibus Aaron fratrem tuum et filios eius cum eo. Et unges eos et implebis manus eorum sanctificabisque illos, ut sacerdotio fungantur mihi.
    <verse number="42" style="v"/>Facies eis et feminalia linea, ut operiant carnem turpitudinis suae a renibus usque ad femora;
    <verse number="43" style="v"/>et utentur eis Aaron et filii eius, quando ingredientur tabernaculum conventus, vel quando appropinquant ad altare, ut ministrent in sanctuario, ne iniquitatis rei moriantur: legitimum sempiternum erit Aaron et semini eius post eum.
  </para>
  <chapter number="29" style="c"/>
  <para style="p">
    <verse number="1" style="v"/>Sed et hoc facies eis, ut mihi in sacerdotio consecrentur: tolle vitulum unum de armento et arietes duos immaculatos
    <verse number="2" style="v"/>panesque azymos et crustulas absque fermento, quae conspersa sint oleo, lagana quoque azyma oleo lita; de simila triticea cuncta facies
    <verse number="3" style="v"/>et posita in canistro offeres, vitulum quoque et duos arietes.
    <verse number="4" style="v"/>Aaron ac filios eius applicabis ad ostium tabernaculi conventus. Cumque laveris patrem cum filiis suis aqua,
    <verse number="5" style="v"/>indues Aaron vestimentis suis, id est subucula et tunica ephod et ephod et pectorali, quod constringes ei cingulo ephod;
    <verse number="6" style="v"/>et pones tiaram in capite eius et diadema sanctum super tiaram
    <verse number="7" style="v"/>et oleum unctionis fundes super caput eius; atque hoc ritu consecrabitur.
    <verse number="8" style="v"/>Filios quoque illius applicabis et indues tunicis lineis cingesque balteo
    <verse number="9" style="v"/>et impones eis mitras; eruntque sacerdotes mihi iure perpetuo.Postquam impleveris manus Aaron et filiorum eius,
    <verse number="10" style="v"/>applicabis et vitulum coram tabernaculo conventus; imponentque Aaron et filii eius manus super caput illius,
    <verse number="11" style="v"/>et mactabis eum in conspectu Domini, iuxta ostium tabernaculi conventus.
    <verse number="12" style="v"/>Sumptumque de sanguine vituli, pones super cornua altaris digito tuo, reliquum autem sanguinem fundes iuxta basim eius.
    <verse number="13" style="v"/>Sumes et adipem totum, qui operit intestina, et reticulum iecoris ac duos renes et adipem, qui super eos est, et offeres comburens super altare;
    <verse number="14" style="v"/>carnes vero vituli et corium et fimum combures foris extra castra, eo quod pro peccato sit.
    <verse number="15" style="v"/>Unum quoque arietem sumes, super cuius caput ponent Aaron et filii eius manus;
    <verse number="16" style="v"/>quem cum mactaveris, tolles sanguinem eius et fundes super altare per circuitum.
    <verse number="17" style="v"/>Ipsum autem arietem secabis in frusta lotaque intestina eius ac pedes pones super concisas carnes et super caput illius.
    <verse number="18" style="v"/>Et adolebis totum arietem super altare: holocaustum est Domino, odor suavissimus, incensum est Domino.
    <verse number="19" style="v"/>Tolles quoque arietem alterum, super cuius caput Aaron et filii eius ponent manus;
    <verse number="20" style="v"/>quem cum immolaveris, sumes de sanguine ipsius et pones super extremum auriculae dextrae Aaron et filiorum eius et super pollices manus eorum ac pedis dextri; fundesque sanguinem super altare per circuitum.
    <verse number="21" style="v"/>Cumque tuleris de sanguine, qui est super altare, et de oleo unctionis, asperges Aaron et vestes eius, filios et vestimenta eorum cum ipso. Et sanctus erit ipse et vestimenta eius et filii eius et vestimenta eorum cum ipso.
    <verse number="22" style="v"/>Tollesque adipem de ariete et caudam et arvinam, quae operit intestina, ac reticulum iecoris et duos renes atque adipem, qui super eos est, armumque dextrum, eo quod sit aries consecrationis,
    <verse number="23" style="v"/>tortamque panis unam, crustulam unam conspersam oleo, laganum unum de canistro azymorum, quod positum est in conspectu Domini;
    <verse number="24" style="v"/>ponesque omnia super manus Aaron et filiorum eius, ut agitent ea coram Domino.
    <verse number="25" style="v"/>Suscipiesque universa de manibus eorum et incendes in altari super holocausto in odorem suavissimum in conspectu Domini; quia incensum est Domino.
    <verse number="26" style="v"/>Sumes quoque pectusculum de ariete, quo initiatus est Aaron, elevabisque illud coram Domino; et cedet in partem tuam.
    <verse number="27" style="v"/>Sanctificabisque pectusculum elevatum et armum oblatum, quem de ariete separasti,
    <verse number="28" style="v"/>quo initiatus est Aaron et filii eius; cedentque in partem Aaron et filiorum eius iure perpetuo a filiis Israel; quia oblatio est et oblatio erit a filiis Israel de victimis eorum pacificis, oblatio eorum Domino.
    <verse number="29" style="v"/>Vestem autem sanctam, qua utetur Aaron, habebunt filii eius post eum, ut ungantur in ea, et impleantur in ea manus eorum.
    <verse number="30" style="v"/>Septem diebus utetur illa, qui pontifex pro eo fuerit constitutus de filiis eius, qui ingredietur tabernaculum conventus, ut ministret in sanctuario.
    <verse number="31" style="v"/>Arietem autem consecrationis tolles et coques carnes eius in loco sancto.
    <verse number="32" style="v"/>Et vescetur Aaron et filii eius carnibus arietis et panibus, qui sunt in canistro, in vestibulo tabernaculi conventus.
    <verse number="33" style="v"/>Et comedent ea, quibus expiatio facta fuerit ad implendum manus eorum, ad sanctificandum eos. Alienigena non vescetur ex eis, quia sancta sunt.
    <verse number="34" style="v"/>Quod si remanserit de carnibus consecrationis sive de panibus usque mane, combures reliquias igni; non comedentur, quia sancta sunt.
    <verse number="35" style="v"/>Omnia, quae praecepi tibi, facies super Aaron et filiis eius. Septem diebus consecrabis manus eorum
    <verse number="36" style="v"/>et vitulum pro peccato offeres per singulos dies ad expiandum. Mundabisque altare expians illud et unges illud in sanctificationem.
    <verse number="37" style="v"/>Septem diebus expiabis altare et sanctificabis; et erit sanctum sanctorum: omnis, qui tetigerit illud, sanctificabitur.
    <verse number="38" style="v"/>Hoc est quod facies in altari: agnos anniculos duos per singulos dies iugiter,
    <verse number="39" style="v"/>unum agnum mane et alterum vespere;
    <verse number="40" style="v"/>decimam partem similae conspersae oleo tunso, quod habeat mensuram quartam partem hin, et vinum ad libandum eiusdem mensurae in agno uno.
    <verse number="41" style="v"/>Alterum vero agnum offeres ad vesperam iuxta ritum matutinae oblationis et libationis in odorem suavitatis, incensum Domino,
    <verse number="42" style="v"/>holocaustum perpetuum in generationes vestras, ad ostium tabernaculi conventus coram Domino, ubi conveniam vos, ut loquar ad te.
    <verse number="43" style="v"/>Ibi conveniam filios Israel, et sanctificabitur locus in gloria mea.
    <verse number="44" style="v"/>Sanctificabo et tabernaculum conventus cum altari et Aaron cum filiis eius, ut sacerdotio fungantur mihi.
    <verse number="45" style="v"/>Et habitabo in medio filiorum Israel eroque eis Deus;
    <verse number="46" style="v"/>et scient quia ego Dominus Deus eorum, qui eduxi eos de terra Aegypti, ut manerem inter illos: ego Dominus Deus ipsorum.
  </para>
  <chapter number="30" style="c"/>
  <para style="p">
    <verse number="1" style="v"/>Facies quoque altare ad adolendum thymiama de lignis acaciae
    <verse number="2" style="v"/>habens cubitum longitudinis et alterum latitudinis, id est quadrangulum, et duos cubitos in altitudine; cornua ex ipso procedent.
    <verse number="3" style="v"/>Vestiesque illud auro purissimo, tam craticulam eius quam parietes per circuitum et cornua. Faciesque ei coronam aureolam per gyrum
    <verse number="4" style="v"/>et duos anulos aureos sub corona in duobus lateribus, ut mittantur in eos vectes, et altare portetur.
    <verse number="5" style="v"/>Ipsos quoque vectes facies de lignis acaciae et inaurabis.
    <verse number="6" style="v"/>Ponesque altare contra velum, quod ante arcam pendet testimonii, coram propitiatorio, quo tegitur testimonium, ubi conveniam ad te.
    <verse number="7" style="v"/>Et adolebit incensum super eo Aaron suave fragrans mane. Quando componet lucernas, incendet illud;
    <verse number="8" style="v"/>et quando collocabit eas ad vesperum, uret thymiama sempiternum coram Domino in generationes vestras.
    <verse number="9" style="v"/>Non offeretis super eo thymiama compositionis alterius nec holocaustum nec oblationem, nec libabitis libamina.
    <verse number="10" style="v"/>Et expiabit Aaron super cornua eius semel per annum in sanguine sacrificii pro peccato; et placabit super eo in generationibus vestris: sanctum sanctorum erit Domino ".
    <verse number="11" style="v"/>Locutusque est Dominus ad Moysen dicens:
    <verse number="12" style="v"/>" Quando tuleris summam filiorum Israel iuxta numerum, dabunt singuli pretium expiationis pro animabus suis Domino; et non erit plaga in eis, cum fuerint recensiti.
    <verse number="13" style="v"/>Hoc autem dabit omnis, qui transit ad censum, dimidium sicli iuxta mensuram sanctuarii ­ siclus viginti obolos habet ­; media pars sicli offeretur Domino.
    <verse number="14" style="v"/>Qui habetur in numero a viginti annis et supra, dabit pretium;
    <verse number="15" style="v"/>dives non addet ad medium sicli, et pauper nihil minuet, quando dabitis oblationem Domino in expiationem animarum vestrarum.
    <verse number="16" style="v"/>Susceptamque expiationis pecuniam, quae collata est a filiis Israel, trades in usus tabernaculi conventus, ut sit monumentum eorum coram Domino et propitietur animabus illorum ".
    <verse number="17" style="v"/>Locutusque est Dominus ad Moysen dicens:
    <verse number="18" style="v"/>" Facies et labrum aeneum cum basi aenea ad lavandum; ponesque illud inter tabernaculum conventus et altare. Et, missa aqua,
    <verse number="19" style="v"/>lavabunt in eo Aaron et filii eius manus suas ac pedes.
    <verse number="20" style="v"/>Quando ingressuri sunt tabernaculum conventus, lavabunt se aqua, ne moriantur; vel quando accessuri sunt ad altare, ut ministrent, ut adoleant victimam Domino.
    <verse number="21" style="v"/>Et lavabunt manus et pedes, ne moriantur: legitimum sempiternum erit, ipsi et semini eius per successiones ".
    <verse number="22" style="v"/>Locutusque est Dominus ad Moysen
    <verse number="23" style="v"/>dicens: " Sume tibi aromata prima myrrhae electae quingentos siclos et cinnamomi boni odoris medium, id est ducentos quinquaginta siclos, calami suave olentis similiter ducentos quinquaginta,
    <verse number="24" style="v"/>casiae autem quingentos siclos, in pondere sanctuarii, olei de olivetis mensuram hin.
    <verse number="25" style="v"/>Faciesque unctionis oleum sanctum, unguentum compositum opere unguentarii; unctionis oleum sanctum erit.
    <verse number="26" style="v"/>Et unges ex eo tabernaculum conventus et arcam testamenti
    <verse number="27" style="v"/>mensamque cum vasis suis, candelabrum et utensilia eius, altaria thymiamatis
    <verse number="28" style="v"/>et holocausti et universam supellectilem, quae ad cultum eorum pertinet, et labrum cum basi sua.
    <verse number="29" style="v"/>Sanctificabisque omnia, et erunt sancta sanctorum: qui tetigerit ea, sanctificabitur.
    <verse number="30" style="v"/>Aaron et filios eius unges sanctificabisque eos, ut sacerdotio fungantur mihi.
    <verse number="31" style="v"/>Filiis quoque Israel dices: Hoc oleum unctionis sanctum erit mihi in generationes vestras.
    <verse number="32" style="v"/>Caro hominis non ungetur ex eo, et iuxta compositionem eius non facietis aliud, quia sanctum est et sanctum erit vobis.
    <verse number="33" style="v"/>Homo quicumque tale composuerit et dederit ex eo super alienum, exterminabitur de populo suo ".
    <verse number="34" style="v"/>Dixitque Dominus ad Moysen: " Sume tibi aromata, stacten et onycha, galbanum boni odoris et tus lucidissimum; aequalis ponderis erunt omnia.
    <verse number="35" style="v"/>Faciesque thymiama compositum opere unguentarii, sale conditum et purum et sanctum.
    <verse number="36" style="v"/>Cumque in tenuissimum pulverem ex parte contuderis, pones ex eo coram testimonio in tabernaculo conventus, in quo conveniam ad te: sanctum sanctorum erit vobis thymiama.
    <verse number="37" style="v"/>Talem compositionem non facietis in usus vestros, quia tibi sanctum erit pro Domino;
    <verse number="38" style="v"/>homo quicumque fecerit simile, ut odore illius perfruatur, peribit de populis suis ".
  </para>
  <chapter number="31" style="c"/>
  <para style="p">
    <verse number="1" style="v"/>Locutusque est Dominus ad Moysen dicens:
    <verse number="2" style="v"/>" Ecce voca vi ex nomine Beseleel filium Uri filii Hur de tribu Iudae
    <verse number="3" style="v"/>et implevi eum spiritu Dei, sapientia et intellegentia et scientia in omni opere
    <verse number="4" style="v"/>ad excogitandum, quidquid fabrefieri potest ex auro et argento et aere,
    <verse number="5" style="v"/>ad scindendum et includendum gemmas et ad sculpendum ligna, ad faciendum omne opus;
    <verse number="6" style="v"/>dedique ei socium Ooliab filium Achisamech de tribu Dan et in corde omnis eruditi posui sapientiam, ut faciant cuncta, quae praecepi tibi:
    <verse number="7" style="v"/>tabernaculum conventus et arcam testimonii et propitiatorium, quod super eam est, et cuncta vasa tabernaculi
    <verse number="8" style="v"/>mensamque et vasa eius, candelabrum purissimum cum vasis suis et altaria thymiamatis
    <verse number="9" style="v"/>et holocausti et omnia vasa eorum, labrum cum basi sua
    <verse number="10" style="v"/>et vestes textas et vestes sanctas Aaron sacerdoti et vestes filiorum eius, ut fungantur officio suo in sacris,
    <verse number="11" style="v"/>oleum unctionis et thymiama aromatum in sanctuario: omnia, quae praecepi tibi, facient ".
    <verse number="12" style="v"/>Et locutus est Dominus ad Moysen dicens:
    <verse number="13" style="v"/>" Loquere filiis Israel et dices ad eos: Videte ut sabbatum meum custodiatis, quia signum est inter me et vos in generationibus vestris, ut sciatis quia ego Dominus, qui sanctifico vos.
    <verse number="14" style="v"/>Custodite sabbatum, sanctum est enim vobis. Qui polluerit illud, morte morietur; qui fecerit in eo opus, peribit anima illius de medio populi sui.
    <verse number="15" style="v"/>Sex diebus facietis opus; in die septimo sabbatum est, requies sancta Domino: omnis, qui fecerit opus in hac die, morietur.
    <verse number="16" style="v"/>Custodiant filii Israel sabbatum et celebrent illud in generationibus suis: pactum est sempiternum
    <verse number="17" style="v"/>inter me et filios Israel signumque perpetuum; sex enim diebus fecit Dominus caelum et terram et in septimo ab opere cessavit et respiravit ".
    <verse number="18" style="v"/>Deditque Dominus Moysi, completis huiuscemodi sermonibus in monte Sinai, duas tabulas testimonii lapideas scriptas digito Dei.
  </para>
  <chapter number="32" style="c"/>
  <para style="p">
    <verse number="1" style="v"/>Videns autem populus quod moram faceret descendendi de monte Moyses, congregatus ad Aaron dixit: " Surge, fac nobis deos, qui nos praecedant; Moysi enim, huic viro, qui nos eduxit de terra Aegypti, ignoramus quid acciderit ".
    <verse number="2" style="v"/>Dixitque ad eos Aaron: " Tollite inaures aureas de uxorum filiorumque et filiarum vestrarum auribus et afferte ad me ".
    <verse number="3" style="v"/>Fecitque omnis populus, quae iusserat, deferens inaures ad Aaron.
    <verse number="4" style="v"/>Quas cum ille accepisset, formavit stilo imaginem et fecit ex eis vitulum conflatilem. Dixeruntque: " Hi sunt dii tui, Israel, qui te eduxerunt de terra Aegypti! ".
    <verse number="5" style="v"/>Quod cum vidisset Aaron, aedificavit altare coram eo et praeconis voce clamavit dicens: " Cras sollemnitas Domini est ".
    <verse number="6" style="v"/>Surgen tesque mane altero die obtulerunt holocausta et hostias pacificas; et sedit populus manducare et bibere et surrexerunt ludere.
    <verse number="7" style="v"/>Locutus est autem Dominus ad Moysen: " Vade, descende; peccavit populus tuus, quem eduxisti de terra Aegypti.
    <verse number="8" style="v"/>Recesserunt cito de via, quam praecepi eis, feceruntque sibi vitulum conflatilem et adoraverunt atque immolantes ei hostias dixerunt: "Isti sunt dii tui, Israel, qui te eduxerunt de terra Aegypti!" ".
    <verse number="9" style="v"/>Rursumque ait Dominus ad Moysen: " Cerno quod populus iste durae cervicis sit;
    <verse number="10" style="v"/>dimitte me, ut irascatur furor meus contra eos et deleam eos faciamque te in gentem magnam ".
    <verse number="11" style="v"/>Moyses autem orabat Dominum Deum suum dicens: " Cur, Domine, irascitur furor tuus contra populum tuum, quem eduxisti de terra Aegypti in fortitudine magna et in manu robusta?
    <verse number="12" style="v"/>Ne, quaeso, dicant Aegyptii: "Callide eduxit eos, ut interficeret in montibus et deleret e terra". Quiescat ira tua, et esto placabilis super nequitia populi tui.
    <verse number="13" style="v"/>Recordare Abraham, Isaac et Israel servorum tuorum, quibus iurasti per temetipsum dicens: "Multiplicabo semen vestrum sicut stellas caeli; et universam terram hanc, de qua locutus sum, dabo semini vestro, et possidebitis eam semper" ".
    <verse number="14" style="v"/>Placatusque est Dominus, ne faceret malum, quod locutus fuerat adversus populum suum.
    <verse number="15" style="v"/>Et reversus est Moyses de monte portans duas tabulas testimonii in manu sua scriptas ex utraque parte
    <verse number="16" style="v"/>et factas opere Dei; scriptura quoque Dei erat sculpta in tabulis.
    <verse number="17" style="v"/>Audiens autem Iosue tumultum populi vociferantis dixit ad Moysen: " Ululatus pugnae auditur in castris ".
    <verse number="18" style="v"/>Qui respondit:" Non est clamor vincentiumneque clamor fugientium,sed clamorem cantantiumego audio ".
    <verse number="19" style="v"/>Cumque appropinquasset ad castra, vidit vitulum et choros; iratusque valde proiecit de manu tabulas et confregit eas ad radices montis.
    <verse number="20" style="v"/>Arripiensque vitulum, quem fecerant, combussit et contrivit usque ad pulverem, quem sparsit in aquam et dedit ex eo potum filiis Israel.
    <verse number="21" style="v"/>Dixitque ad Aaron: " Quid tibi fecit hic populus, ut induceres super eum peccatum maximum? ".
    <verse number="22" style="v"/>Cui ille respondit: " Ne indignetur dominus meus; tu enim nosti populum istum, quod pronus sit ad malum.
    <verse number="23" style="v"/>Dixerunt mihi: "Fac nobis deos, qui nos praecedant; huic enim Moysi, qui nos eduxit de terra Aegypti, nescimus quid acciderit".
    <verse number="24" style="v"/>Quibus ego dixi: Quis vestrum habet aurum? Abstulerunt et dederunt mihi, et proieci illud in ignem; egressusque est hic vitulus ".
    <verse number="25" style="v"/>Vidit ergo Moyses populum quod esset effrenatus; relaxaverat enim ei Aaron frenum in ludibrium hostium eorum.
    <verse number="26" style="v"/>Et stans in porta castrorum ait: " Si quis est Domini, iungatur mihi! ". Congregatique sunt ad eum omnes filii Levi.
    <verse number="27" style="v"/>Quibus ait: " Haec dicit Dominus, Deus Israel: Ponat unusquisque gladium super femur suum. Ite et redite de porta usque ad portam per medium castrorum, et occidat unusquisque fratrem et amicum et proximum suum ".
    <verse number="28" style="v"/>Fecerunt filii Levi iuxta sermonem Moysi; cecideruntque de populo in die illa quasi tria milia hominum.
    <verse number="29" style="v"/>Et ait Moyses: " Implestis manus vestras hodie Domino unusquisque in filio et in fratre suo, ut detur vobis benedictio ".
    <verse number="30" style="v"/>Facto autem altero die, locutus est Moyses ad populum: " Peccastis peccatum maximum; ascendam ad Dominum, si quo modo quivero eum deprecari pro scelere vestro ".
    <verse number="31" style="v"/>Reversusque ad Dominum ait: " Obsecro, peccavit populus iste peccatum maximum, feceruntque sibi deos aureos; aut dimitte eis hanc noxam
    <verse number="32" style="v"/>aut, si non facis, dele me de libro tuo, quem scripsisti ".
    <verse number="33" style="v"/>Cui respondit Dominus: " Qui peccaverit mihi, delebo eum de libro meo.
    <verse number="34" style="v"/>Tu autem vade et duc populum istum, quo locutus sum tibi: angelus meus praecedet te; ego autem in die ultionis visitabo et hoc peccatum eorum ".
    <verse number="35" style="v"/>Percussit ergo Dominus populum pro reatu vituli, quem fecerat Aaron.
  </para>
  <chapter number="33" style="c"/>
  <para style="p">
    <verse number="1" style="v"/>Locutusque est Dominus ad Moysen: " Vade, ascende de loco isto, tu et populus tuus, quem eduxisti de terra Aegypti, in terram, quam iuravi Abraham, Isaac et Iacob dicens: Semini tuo dabo eam.
    <verse number="2" style="v"/>Et mittam praecursorem tui angelum et eiciam Chananaeum et Amorraeum et Hetthaeum et Pherezaeum et Hevaeum et Iebusaeum,
    <verse number="3" style="v"/>et intres in terram fluentem lacte et melle. Non enim ascendam tecum, quia populus durae cervicis es, ne forte disperdam te in via ".
    <verse number="4" style="v"/>Audiens populus sermonem hunc pessimum luxit, et nullus ex more indutus est cultu suo.
    <verse number="5" style="v"/>Dixitque Dominus ad Moysen: " Loquere filiis Israel: Populus durae cervicis es; uno momento, si ascendam in medio tui, delebo te. Nunc autem depone ornatum tuum, ut sciam quid faciam tibi ".
    <verse number="6" style="v"/>Deposuerunt ergo filii Israel ornatum suum a monte Horeb.
    <verse number="7" style="v"/>Moyses autem tollens tabernaculum tetendit ei extra castra procul; vocavitque nomen eius Tabernaculum conventus. Et omnis, qui quaerebat Dominum, egrediebatur ad tabernaculum conventus extra castra.
    <verse number="8" style="v"/>Cumque egrederetur Moyses ad tabernaculum, surgebat universa plebs, et stabat unusquisque in ostio papilionis sui; aspiciebantque tergum Moysi, donec ingrederetur tabernaculum.
    <verse number="9" style="v"/>Ingresso autem illo tabernaculum, descendebat columna nubis et stabat ad ostium; loquebaturque cum Moyse,
    <verse number="10" style="v"/>cernentibus universis quod columna nubis staret ad ostium tabernaculi. Stabantque ipsi et adorabant per fores tabernaculorum suorum.
    <verse number="11" style="v"/>Loquebatur autem Dominus ad Moysen facie ad faciem, sicut solet loqui homo ad amicum suum. Cumque ille reverteretur in castra, minister eius Iosue filius Nun puer non recedebat de medio tabernaculi.
    <verse number="12" style="v"/>Dixit autem Moyses ad Dominum: " Praecipis, ut educam populum istum, et non indicas mihi, quem missurus es mecum; cum dixeris: "Novi te ex nomine, et invenisti gratiam coram me".
    <verse number="13" style="v"/>Si ergo inveni gratiam in conspectu tuo, ostende mihi viam tuam, ut sciam te et inveniam gratiam ante oculos tuos; respice quia populus tuus est natio haec ".
    <verse number="14" style="v"/>Dixitque Dominus: " Facies mea ibit, et requiem dabo tibi ".
    <verse number="15" style="v"/>Et ait Moyses: " Si non tu ipse eas, ne educas nos de loco isto;
    <verse number="16" style="v"/>in quo enim scietur me et populum tuum invenisse gratiam in conspectu tuo, nisi ambulaveris nobiscum, ut glorificemur ego et populus tuus prae omnibus populis, qui habitant super terram? ".
    <verse number="17" style="v"/>Dixitque Dominus ad Moysen: " Et verbum istud, quod locutus es, faciam; invenisti enim gratiam coram me, et teipsum novi ex nomine ".
    <verse number="18" style="v"/>Qui ait: " Ostende mihi gloriam tuam ".
    <verse number="19" style="v"/>Respondit: " Ego ostendam omne bonum tibi et vocabo in nomine Domini coram te; et miserebor, cui voluero, et clemens ero, in quem mihi placuerit ".
    <verse number="20" style="v"/>Rursumque ait: " Non poteris videre faciem meam; non enim videbit me homo et vivet ".
    <verse number="21" style="v"/>Et iterum: " Ecce, inquit, est locus apud me, stabis super petram;
    <verse number="22" style="v"/>cumque transibit gloria mea, ponam te in foramine petrae et protegam dextera mea, donec transeam;
    <verse number="23" style="v"/>tollamque manum meam, et videbis posteriora mea; faciem autem meam videre non poteris ".
  </para>
  <chapter number="34" style="c"/>
  <para style="p">
    <verse number="1" style="v"/>Dixitque Dominus ad Moy sen: " Praecide tibi duas ta bulas lapideas instar priorum, et scribam super eas verba, quae habuerunt tabulae, quas fregisti.
    <verse number="2" style="v"/>Esto paratus mane, ut ascendas statim in montem Sinai; stabisque mihi super verticem montis.
    <verse number="3" style="v"/>Nullus ascendat tecum, nec videatur quispiam per totum montem; oves quoque et boves non pascantur e contra ".
    <verse number="4" style="v"/>Excidit ergo duas tabulas lapideas, quales antea fuerant; et de nocte consurgens ascendit in montem Sinai, sicut praeceperat ei Dominus, portans secum tabulas.
    <verse number="5" style="v"/>Cumque descendisset Dominus per nubem, stetit cum eo vocans in nomine Domini.
    <verse number="6" style="v"/>Et transiens coram eo clamavit: " Dominus, Dominus Deus, misericors et clemens, patiens et multae miserationis ac verax,
    <verse number="7" style="v"/>qui custodit misericordiam in milia, qui aufert iniquitatem et scelera atque peccata, nihil autem impunitum sinit, qui reddit iniquitatem patrum in filiis ac nepotibus in tertiam et quartam progeniem ".
    <verse number="8" style="v"/>Festinusque Moyses curvatus est pronus in terram et adorans
    <verse number="9" style="v"/>ait: " Si inveni gratiam in conspectu tuo, Domine, obsecro, ut gradiaris nobiscum; populus quidem durae cervicis est, sed tu auferes iniquitates nostras atque peccata nosque possidebis ".
    <verse number="10" style="v"/>Respondit Dominus: " Ego inibo pactum coram universo populo tuo; mirabilia faciam, quae numquam visa sunt super totam terram nec in ullis gentibus, ut cernat cunctus populus, in cuius es medio, opus Domini terribile, quod facturus sum tecum.
    <verse number="11" style="v"/>Observa cuncta, quae hodie mando tibi: ego ipse eiciam ante faciem tuam Amorraeum et Chananaeum et Hetthaeum, Pherezaeum quoque et Hevaeum et Iebusaeum.
    <verse number="12" style="v"/>Cave, ne umquam cum habitatoribus terrae, quam intraveris, iungas amicitias, quae tibi sint in ruinam;
    <verse number="13" style="v"/>sed aras eorum destrue, confringe lapides palosque succide.
    <verse number="14" style="v"/>Noli adorare deum alienum: Dominus Zelotes nomen eius, Deus est aemulator.
    <verse number="15" style="v"/>Ne ineas pactum cum hominibus illarum regionum, ne, cum fornicati fuerint cum diis suis et sacrificaverint eis, vocet te quispiam, et comedas de immolatis.
    <verse number="16" style="v"/>Nec uxorem de filiabus eorum accipies filiis tuis, ne, postquam ipsae fuerint fornicatae cum diis suis, fornicari faciant et filios tuos in deos suos.
    <verse number="17" style="v"/>Deos conflatiles non facies tibi.
    <verse number="18" style="v"/>Sollemnitatem Azymorum custodies: septem diebus vesceris azymis, sicut praecepi tibi, in tempore constituto mensis Abib; mense enim verni temporis egressus es de Aegypto.
    <verse number="19" style="v"/>Omne, quod aperit vulvam generis masculini, meum erit; de cuncto grege tuo tam de bobus quam de ovibus meum erit.
    <verse number="20" style="v"/>Primogenitum asini redimes ove, sin autem nec pretium pro eo dederis, franges cervicem eius. Primogenitum filiorum tuorum redimes; nec apparebis in conspectu meo vacuus.
    <verse number="21" style="v"/>Sex diebus operaberis, die septimo cessabis etiam arare et metere.
    <verse number="22" style="v"/>Sollemnitatem Hebdomadarum facies tibi in primitiis frugum messis tuae triticeae et sollemnitatem Collectae, quando, redeunte anni tempore, cuncta conduntur.
    <verse number="23" style="v"/>Tribus temporibus anni apparebit omne masculinum tuum in conspectu omnipotentis Domini, Dei Israel.
    <verse number="24" style="v"/>Cum enim tulero gentes a facie tua et dilatavero terminos tuos, nullus insidiabitur terrae tuae, ascendente te et apparente in conspectu Domini Dei tui ter in anno.
    <verse number="25" style="v"/>Non immolabis super fermento sanguinem hostiae meae; neque residebit mane de victima sollemnitatis Paschae.
    <verse number="26" style="v"/>Primitias frugum terrae tuae afferes in domum Domini Dei tui.Non coques haedum in lacte matris suae ".
    <verse number="27" style="v"/>Dixitque Dominus ad Moysen: " Scribe tibi verba haec, quibus et tecum et cum Israel pepigi foedus ".
    <verse number="28" style="v"/>Fuit ergo ibi cum Domino quadraginta dies et quadraginta noctes; panem non comedit et aquam non bibit et scripsit in tabulis verba foederis, decem verba.
    <verse number="29" style="v"/>Cumque descenderet Moyses de monte Sinai, tenebat duas tabulas testimonii et ignorabat quod resplenderet cutis faciei suae ex consortio sermonis Domini.
    <verse number="30" style="v"/>Videntes autem Aaron et filii Israel resplendere cutem faciei Moysi, timuerunt prope accedere;
    <verse number="31" style="v"/>vocatique ab eo reversi sunt tam Aaron quam principes synagogae. Et postquam locutus est ad eos,
    <verse number="32" style="v"/>venerunt ad eum etiam omnes filii Israel; quibus praecepit cuncta, quae audierat a Domino in monte Sinai.
    <verse number="33" style="v"/>Impletisque sermonibus, posuit velamen super faciem suam,
    <verse number="34" style="v"/>quod ingressus ad Dominum et loquens cum eo auferebat, donec exiret; et tunc loquebatur ad filios Israel omnia, quae sibi fuerant imperata.
    <verse number="35" style="v"/>Qui videbant cutem faciei Moysi resplendere, sed operiebat ille rursus faciem suam, donec ingressus loqueretur cum eo.
  </para>
  <chapter number="35" style="c"/>
  <para style="p">
    <verse number="1" style="v"/>Igitur, congregato omni coetu filiorum Israel, dixit ad eos: " Haec sunt, quae iussit Dominus fieri:
    <verse number="2" style="v"/>sex diebus facietis opus, septimus dies erit vobis sanctus, sabbatum et requies Domino; qui fecerit opus in eo, occidetur.
    <verse number="3" style="v"/>Non succendetis ignem in omnibus habitaculis vestris per diem sabbati ".
    <verse number="4" style="v"/>Et ait Moyses ad omnem coetum filiorum Israel: " Iste est sermo, quem praecepit Dominus dicens:
    <verse number="5" style="v"/>"Separate apud vos donaria Domino". Omnis voluntarius et proni animi offerat ea Domino: aurum et argentum et aes,
    <verse number="6" style="v"/>hyacinthum et purpuram coccumque et byssum, pilos caprarum
    <verse number="7" style="v"/>et pelles arietum rubricatas et pelles delphini, ligna acaciae
    <verse number="8" style="v"/>et oleum ad luminaria concinnanda et aromata, ut conficiatur unguentum et thymiama suavissimum,
    <verse number="9" style="v"/>lapides onychinos et gemmas ad ornatum ephod et pectoralis.
    <verse number="10" style="v"/>Quisquis vestrum sapiens est, veniat et faciat, quod Dominus imperavit,
    <verse number="11" style="v"/>habitaculum scilicet et tentorium eius atque operimentum, fibulas et tabulata cum vectibus, columnas et bases;
    <verse number="12" style="v"/>arcam et vectes, propitiatorium et velum, quod ante illud oppanditur;
    <verse number="13" style="v"/>mensam cum vectibus et vasis et propositionis panibus;
    <verse number="14" style="v"/>candelabrum ad luminaria sustentanda, vasa illius et lucernas et oleum ad nutrimenta luminarium;
    <verse number="15" style="v"/>altare thymiamatis et vectes et oleum unctionis et thymiama ex aromatibus; velum ad ostium habitaculi;
    <verse number="16" style="v"/>altare holocausti et craticulam eius aeneam cum vectibus et vasis suis, labrum et basim eius;
    <verse number="17" style="v"/>cortinas atrii cum columnis et basibus, velum in foribus atrii;
    <verse number="18" style="v"/>paxillos habitaculi et atrii cum funiculis suis;
    <verse number="19" style="v"/>vestimenta texta, quorum usus est in ministerio sanctuarii, vestes sanctas Aaron pontificis ac vestes filiorum eius, ut sacerdotio fungantur mihi ".
    <verse number="20" style="v"/>Egressus est omnis coetus filiorum Israel de conspectu Moysi,
    <verse number="21" style="v"/>et venit, quisquis erat mentis promptissimae, et attulit sponte sua donaria Domino ad faciendum opus tabernaculi conventus et quidquid ad cultum et ad vestes sanctas necessarium erat.
    <verse number="22" style="v"/>Viri cum mulieribus, omnes voluntarii praebuerunt fibulas et inaures, anulos et dextralia; omne vas aureum in donaria Domini separatum est.
    <verse number="23" style="v"/>Si quis habebat hyacinthum et purpuram coccumque, byssum et pilos caprarum, pelles arietum rubricatas et pelles delphini,
    <verse number="24" style="v"/>argenti aerisque metalla, obtulerunt Domino lignaque acaciae in varios usus.
    <verse number="25" style="v"/>Sed et mulieres eruditae dederunt, quae neverant, hyacinthum, purpuram et coccum ac byssum
    <verse number="26" style="v"/>et pilos caprarum, sponte propria cuncta tribuentes.
    <verse number="27" style="v"/>Principes vero obtulerunt lapides onychinos et gemmas ad ephod et pectorale
    <verse number="28" style="v"/>aromataque et oleum ad luminaria concinnanda et ad praeparandum unguentum ac thymiama odoris suavissimi componendum.
    <verse number="29" style="v"/>Omnes viri et mulieres mente prompta obtulerunt donaria, ut fierent opera, quae iusserat Dominus per manum Moysi. Cuncti filii Israel voluntaria Domino dedicaverunt.
    <verse number="30" style="v"/>Dixitque Moyses ad filios Israel: " Ecce vocavit Dominus ex nomine Beseleel filium Uri filii Hur de tribu Iudae;
    <verse number="31" style="v"/>implevitque eum spiritu Dei, sapientia et intellegentia et scientia ad omne opus,
    <verse number="32" style="v"/>ad excogitandum et faciendum opus in auro et argento et aere,
    <verse number="33" style="v"/>ad scindendum et includendum gemmas et ad sculpendum ligna, quidquid fabre adinveniri potest.
    <verse number="34" style="v"/>Dedit quoque in corde eius, ut alios doceret, ipsi et Ooliab filio Achisamech de tribu Dan.
    <verse number="35" style="v"/>Ambos implevit sapientia, ut faciant opera fabri polymitarii ac plumarii de hyacintho ac purpura coccoque et bysso et textoris, facientes omne opus ac nova quaeque reperientes ".
  </para>
  <chapter number="36" style="c"/>
  <para style="p">
    <verse number="1" style="v"/>Fecit ergo Beseleel et Ooliab et omnis vir sapiens, quibus dedit Dominus sapientiam et intellectum, ut scirent fabre operari, quae in usus sanctuarii necessaria sunt et quae praecepit Dominus.
    <verse number="2" style="v"/>Cumque vocasset Moyses Beseleel et Ooliab et omnem eruditum virum, cui dederat Dominus sapientiam, omnes, qui sponte sua obtulerant se ad faciendum opus,
    <verse number="3" style="v"/>acceperunt ab ipso universa donaria, quae attulerant filii Israel ad faciendum opus in cultum sanctuarii. Ipsi autem cotidie mane donaria ei offerebant.
    <verse number="4" style="v"/>Unde omnes sapientes artifices venerunt singuli de opere suo pro sanctuario
    <verse number="5" style="v"/>et dixerunt Moysi: " Plus offert populus quam necessarium est operi, quod Dominus iussit facere ".
    <verse number="6" style="v"/>Iussit ergo Moyses praeconis voce per castra clamari: " Nec vir nec mulier quidquam offerat ultra pro omni opere sanctuario ". Sicque cessatum est a muneribus offerendis,
    <verse number="7" style="v"/>eo quod oblata sufficerent et superabundarent.
    <verse number="8" style="v"/>Feceruntque omnes corde sapientes inter artifices habitaculi cortinas decem de bysso retorta et hyacintho et purpura coccoque, cum cherubim intextis arte polymita;
    <verse number="9" style="v"/>quarum una habebat in longitudine viginti octo cubitos et in latitudine quattuor: una mensura erat omnium cortinarum.
    <verse number="10" style="v"/>Coniunxitque cortinas quinque alteram alteri et alias quinque sibi invicem copulavit.
    <verse number="11" style="v"/>Fecit et ansas hyacinthinas in ora cortinae unius in extremitate iuncturae et in ora cortinae extremae in iunctura altera similiter.
    <verse number="12" style="v"/>Quinquagenas ansas fecit pro utraque cortina, ut contra se invicem venirent ansae et mutuo iungerentur.
    <verse number="13" style="v"/>Unde et quinquaginta fudit fibulas aureas, quae morderent cortinarum ansas, et fieret unum habitaculum.
    <verse number="14" style="v"/>Fecit et saga undecim de pilis caprarum pro tentorio super habitaculum;
    <verse number="15" style="v"/>unum sagum in longitudine habebat cubitos triginta et in latitudine cubitos quattuor: unius mensurae erant omnia saga.
    <verse number="16" style="v"/>Quorum quinque iunxit seorsum et sex alia separatim.
    <verse number="17" style="v"/>Fecitque ansas quinquaginta in ora sagi ultimi iuncturae unius et quinquaginta in ora sagi iuncturae alterius, ut sibi invicem iungerentur;
    <verse number="18" style="v"/>et fecit fibulas aeneas quinquaginta, quibus necteretur tentorium, ut esset unum.
    <verse number="19" style="v"/>Fecit et opertorium tentorio de pellibus arietum rubricatis aliudque desuper velamentum de pellibus delphini.
    <verse number="20" style="v"/>Fecit et tabulas habitaculi de lignis acaciae stantes.
    <verse number="21" style="v"/>Decem cubitorum erat longitudo tabulae unius, et unum ac semis cubitum latitudo retinebat.
    <verse number="22" style="v"/>Bini pedes erant per singulas tabulas, ut altera alteri iungeretur: sic fecit in omnibus tabulis habitaculi.
    <verse number="23" style="v"/>E quibus viginti ad plagam meridianam erant contra austrum
    <verse number="24" style="v"/>cum quadraginta basibus argenteis. Duae bases sub singulis tabulis ponebantur pro duabus pedibus.
    <verse number="25" style="v"/>Ad plagam quoque habitaculi, quae respicit ad aquilonem, fecit viginti tabulas
    <verse number="26" style="v"/>cum quadraginta basibus argenteis: duas bases per singulas tabulas.
    <verse number="27" style="v"/>Contra occidentem vero, id est ad eam partem habitaculi quae mare respicit, fecit sex tabulas
    <verse number="28" style="v"/>et duas alias per singulos angulos habitaculi retro;
    <verse number="29" style="v"/>quae gemellae erant a deorsum usque sursum in unam compaginem. Ita fecit duas tabulas in duobus angulis,
    <verse number="30" style="v"/>ut octo essent simul tabulae et haberent bases argenteas sedecim: binas scilicet bases sub singulis tabulis.
    <verse number="31" style="v"/>Fecit et vectes de lignis acaciae quinque ad continendas tabulas unius lateris habitaculi
    <verse number="32" style="v"/>et quinque alios ad alterius lateris coaptandas tabulas; et extra hos quinque alios vectes ad occidentalem plagam habitaculi contra mare.
    <verse number="33" style="v"/>Fecit autem vectem medium, qui per medias tabulas ab una extremitate usque ad alteram perveniret.
    <verse number="34" style="v"/>Ipsa autem tabulata deauravit. Et anulos eorum fecit aureos, per quos vectes induci possent; quos et ipsos laminis aureis operuit.
    <verse number="35" style="v"/>Fecit et velum de hyacintho et purpura coccoque ac bysso retorta, opere polymitario, cum cherubim intextis;
    <verse number="36" style="v"/>et quattuor columnas de lignis acaciae, quas cum uncis suis deauravit, fusis basibus earum argenteis.
    <verse number="37" style="v"/>Fecit et velum in introitu tabernaculi ex hyacintho, purpura, cocco byssoque retorta opere plumarii;
    <verse number="38" style="v"/>et columnas quinque cum uncis suis. Et operuit auro capita et anulos earum basesque earum fudit aeneas.
  </para>
  <chapter number="37" style="c"/>
  <para style="p">
    <verse number="1" style="v"/>Fecit autem Beseleel et ar cam de lignis acaciae haben tem duos semis cubitos in longitudine et cubitum ac semissem in latitudine, altitudo quoque unius cubiti fuit et dimidii; vestivitque eam auro purissimo intus ac foris.
    <verse number="2" style="v"/>Et fecit illi coronam auream per gyrum,
    <verse number="3" style="v"/>conflans quattuor anulos aureos in quattuor pedibus eius; duos anulos in latere uno et duos in altero.
    <verse number="4" style="v"/>Vectes quoque fecit de lignis acaciae, quos vestivit auro
    <verse number="5" style="v"/>et quos misit in anulos, qui erant in lateribus arcae, ad portandum eam.
    <verse number="6" style="v"/>Fecit et propitiatorium de auro mundissimo: duorum cubitorum et dimidii in longitudine et cubiti ac semis in latitudine.
    <verse number="7" style="v"/>Duos etiam cherubim ex auro ductili fecit ex utraque parte propitiatorii:
    <verse number="8" style="v"/>cherub unum ex summitate unius partis et cherub alterum ex summitate partis alterius; duos cherubim ex singulis summitatibus propitiatorii
    <verse number="9" style="v"/>extendentes alas sursum et tegentes alis suis propitiatorium seque mutuo et illud respicientes.
    <verse number="10" style="v"/>Fecit et mensam de lignis acaciae in longitudine duorum cubitorum et in latitudine unius cubiti, quae habebat in altitudine cubitum ac semissem;
    <verse number="11" style="v"/>circumdeditque eam auro mundissimo et fecit illi coronam auream per gyrum.
    <verse number="12" style="v"/>Fecit ei quoque limbum aureum quattuor digitorum per circuitum et super illum coronam auream.
    <verse number="13" style="v"/>Fudit et quattuor circulos aureos, quos posuit in quattuor angulis per singulos pedes mensae
    <verse number="14" style="v"/>iuxta limbum; misitque in eos vectes, ut possit mensa portari.
    <verse number="15" style="v"/>Ipsos quoque vectes fecit de lignis acaciae et circumdedit eos auro;
    <verse number="16" style="v"/>et vasa ad diversos usus mensae, acetabula, phialas et cyathos et crateras ex auro puro, in quibus offerenda sunt libamina.
    <verse number="17" style="v"/>Fecit et candelabrum ductile de auro mundissimo, basim et hastile eius; scyphi sphaerulaeque ac flores unum cum ipso erant:
    <verse number="18" style="v"/>sex in utroque latere, tres calami ex parte una et tres ex altera;
    <verse number="19" style="v"/>tres scyphi in nucis modum in calamo uno sphaerulaeque simul et flores et tres scyphi instar nucis in calamo altero sphaerulaeque simul et flores. Aequum erat opus sex calamorum, qui procedebant de hastili candelabri.
    <verse number="20" style="v"/>In ipso autem hastili erant quattuor scyphi in nucis modum sphaerulaeque et flores;
    <verse number="21" style="v"/>singulae sphaerulae sub binis calamis per loca tria, qui simul sex fiunt calami procedentes de hastili uno.
    <verse number="22" style="v"/>Sphaerulae igitur et calami unum cum ipso erant, totum ductile ex auro purissimo.
    <verse number="23" style="v"/>Fecit et lucernas septem cum emunctoriis suis et vasa, ubi emuncta condantur, de auro mundissimo.
    <verse number="24" style="v"/>Talentum auri purissimi appendebat candelabrum cum omnibus vasis suis.
    <verse number="25" style="v"/>Fecit et altare thymiamatis de lignis acaciae habens per quadrum singulos cubitos et in altitudine duos; e cuius angulis procedebant cornua.
    <verse number="26" style="v"/>Vestivitque illud auro purissimo cum craticula ac parietibus et cornibus.
    <verse number="27" style="v"/>Fecitque ei coronam aureolam per gyrum et binos anulos aureos sub corona in duobus lateribus, ut mittantur in eos vectes, et possit altare portari.
    <verse number="28" style="v"/>Ipsos autem vectes fecit de lignis acaciae et operuit laminis aureis.
    <verse number="29" style="v"/>Composuit et oleum ad sanctificationis unguentum et thymiama de aromatibus mundissimis opere pigmentarii.
  </para>
  <chapter number="38" style="c"/>
  <para style="p">
    <verse number="1" style="v"/>Fecit et altare holocausti de lignis acaciae quinque cubi torum per quadrum et trium in altitudine,
    <verse number="2" style="v"/>cuius cornua de angulis procedebant; operuitque illud laminis aeneis.
    <verse number="3" style="v"/>Et in usus eius paravit ex aere vasa diversa: lebetes, vatilla et pateras, fuscinulas et ignium receptacula.
    <verse number="4" style="v"/>Craticulamque eius in modum retis fecit aeneam subter marginem altaris ab imo usque ad medium eius,
    <verse number="5" style="v"/>fusis quattuor anulis per totidem craticulae summitates, ad immittendos vectes ad portandum.
    <verse number="6" style="v"/>Quos et ipsos fecit de lignis acaciae et operuit laminis aeneis;
    <verse number="7" style="v"/>induxitque in circulos, qui in lateribus altaris eminebant. Ipsum autem altare non erat solidum, sed cavum ex tabulis et intus vacuum.
    <verse number="8" style="v"/>Fecit et labrum aeneum cum basi sua de speculis mulierum, quae excubabant in ostio tabernaculi conventus.
    <verse number="9" style="v"/>Fecit et atrium, in cuius australi plaga erant tentoria de bysso retorta cubitorum centum;
    <verse number="10" style="v"/>columnae aeneae viginti cum basibus suis; unci columnarum et anuli earum argentei.
    <verse number="11" style="v"/>Aeque ad septentrionalem plagam tentoria, columnae basesque et unci anulique columnarum eiusdem mensurae et operis ac metalli erant.
    <verse number="12" style="v"/>In ea vero plaga, quae ad occidentem respicit, fuerunt tentoria cubitorum quinquaginta, columnae decem cum basibus suis; et unci columnarum anulique earum argentei.
    <verse number="13" style="v"/>Porro contra orientem quinquaginta cubitorum paravit tentoria,
    <verse number="14" style="v"/>e quibus quindecim cubitos columnarum trium cum basibus suis unum tenebat latus;
    <verse number="15" style="v"/>et in parte altera ­ quia inter utraque introitum tabernaculi fecit ­ quindecim aeque cubitorum erant tentoria columnaeque tres et bases totidem.
    <verse number="16" style="v"/>Cuncta atrii tentoria in circuitu ex bysso retorta texuerat.
    <verse number="17" style="v"/>Bases columnarum fuere aeneae, unci autem earum et anuli earum argentei et capita earum vestivit argento et omnes columnas atrii cinxit anulis argenteis.
    <verse number="18" style="v"/>Et in introitu eius opere plumario fecit velum ex hyacintho, purpura, cocco ac bysso retorta; quod habebat viginti cubitos in longitudine, altitudo vero quinque cubitorum erat iuxta mensuram, quam cuncta atrii tentoria habebant.
    <verse number="19" style="v"/>Columnae autem in ingressu fuere quattuor cum basibus aeneis, uncis argenteis; capitaque et anulos earum vestivit argento.
    <verse number="20" style="v"/>Paxillos quoque habitaculi et atrii per gyrum fecit aeneos.
    <verse number="21" style="v"/>Hic est census habitaculi, habitaculi testimonii, qui recensitus est iuxta praeceptum Moysi ministerio Levitarum per manum Ithamar filii Aaron sacerdotis.
    <verse number="22" style="v"/>Beseleel filius Uri filii Hur de tribu Iudae fecit cuncta, quae praeceperat Dominus Moysi,
    <verse number="23" style="v"/>iuncto sibi socio Ooliab filio Achisamech de tribu Dan fabro et polymitario atque plumario ex hyacintho, purpura, cocco et bysso.
    <verse number="24" style="v"/>Omne aurum, quod expensum est in opere sanctuarii et quod oblatum est in donariis, viginti novem talentorum fuit et septingentorum triginta siclorum ad mensuram sicli sanctuarii.
    <verse number="25" style="v"/>Argentum autem eorum, qui in congregatione recensiti sunt, centum talentorum fuit et mille septingentorum et septuaginta quinque siclorum ad mensuram sicli sanctuarii.
    <verse number="26" style="v"/>Beca, id est dimidium sicli iuxta mensuram sicli sanctuarii, dedit quisquis transit ad censum a viginti annis et supra, de sescentis tribus milibus et quingentis quinquaginta armatorum.
    <verse number="27" style="v"/>De talentis centum argenti conflatae sunt bases sanctuarii et veli, singulis talentis per bases singulas supputatis.
    <verse number="28" style="v"/>De mille autem septingentis et septuaginta quinque siclis fecit uncos columnarum et vestivit capita earum et cinxit eas argento.
    <verse number="29" style="v"/>Aeris quoque oblata sunt septuaginta talenta et duo milia et quadringenti sicli,
    <verse number="30" style="v"/>ex quibus fecit bases in introitu tabernaculi conventus et altare aeneum cum craticula sua omniaque vasa, quae ad usum eius pertinent,
    <verse number="31" style="v"/>et bases atrii tam in circuitu quam in ingressu eius et omnes paxillos habitaculi atque atrii per gyrum.
  </para>
  <chapter number="39" style="c"/>
  <para style="p">
    <verse number="1" style="v"/>De hyacintho vero et purpura, cocco ac bysso fecerunt vestes textas pro ministerio sanctuarii. Et fecerunt vestes sacras Aaron, sicut praecepit Dominus Moysi.
    <verse number="2" style="v"/>Fecerunt igitur ephod de auro, hyacintho et purpura coccoque et bysso retorta
    <verse number="3" style="v"/>opere polymitario tundentes bratteas aureas et extenuantes in fila, ut possent torqueri cum priorum colorum subtegmine.
    <verse number="4" style="v"/>Fasciasque umerales fecerunt ei, cum quibus in utroque latere summitatum suarum copulabatur,
    <verse number="5" style="v"/>et balteum, quo constringebatur ephod, eiusdem operis et unum cum eo ex auro, et hyacintho et purpura coccoque et bysso retorta, sicut praeceperat Dominus Moysi.
    <verse number="6" style="v"/>Paraverunt et duos lapides onychinos, inclusos texturis aureis et sculptos arte gemmaria nominibus filiorum Israel;
    <verse number="7" style="v"/>posueruntque eos in fasciis umeralibus ephod, lapides memorialis filiorum Israel, sicut praeceperat Dominus Moysi.
    <verse number="8" style="v"/>Fecerunt et pectorale opere polymito iuxta opus ephod ex auro, hyacintho, purpura coccoque et bysso retorta,
    <verse number="9" style="v"/>quadrangulum duplex mensurae palmi.
    <verse number="10" style="v"/>Et posuerunt in eo gemmarum ordines quattuor: in primo versu erat sardius, topazius, smaragdus;
    <verse number="11" style="v"/>in secundo carbunculus, sapphirus et iaspis;
    <verse number="12" style="v"/>in tertio hyacinthus, achates et amethystus;
    <verse number="13" style="v"/>in quarto chrysolithus, onychinus et beryllus: inclusi textura aurea per ordines suos.
    <verse number="14" style="v"/>Ipsique lapides duodecim sculpti erant nominibus duodecim tribuum Israel, singuli per nomina singulorum.
    <verse number="15" style="v"/>Fecerunt in pectorali catenulas quasi funiculos opus tortile de auro purissimo
    <verse number="16" style="v"/>et duos margines aureos totidemque anulos aureos. Porro duos anulos posuerunt in utraque summitate pectoralis;
    <verse number="17" style="v"/>duos funiculos aureos inseruerunt anulis, qui in pectoralis angulis eminebant.
    <verse number="18" style="v"/>Duas summitates amborum funiculorum colligaverunt duobus marginibus in fasciis umeralibus ephod in parte eius anteriore.
    <verse number="19" style="v"/>Et fecerunt duos anulos aureos et posuerunt super duas summitates pectoralis in eius margine interiore contra ephod, sicut praecepit Dominus Moysi.
    <verse number="20" style="v"/>Feceruntque duos anulos aureos, quos posuerunt in duabus fasciis umeralibus ephod deorsum in latere eius anteriore secus iuncturam eius super balteum ephod.
    <verse number="21" style="v"/>Et strinxerunt pectorale anulis eius ad anulos ephod vitta hyacinthina, ut esset super balteum ephod, ne amoveretur ab ephod, sicut praecepit Dominus Moysi.
    <verse number="22" style="v"/>Fecerunt quoque pallium ephod opere textili totum hyacinthinum
    <verse number="23" style="v"/>et capitium in medio eius supra oramque per gyrum sicut in capitio loricae;
    <verse number="24" style="v"/>deorsum autem ad pedes mala punica ex hyacintho, purpura, cocco ac bysso retorta
    <verse number="25" style="v"/>et tintinnabula de auro purissimo, quae posuerunt inter malogranata in inferiore parte pallii per gyrum,
    <verse number="26" style="v"/>ut sit tintinnabulum inter singula mala punica, quibus ornatus incedebat pontifex, quando ministerio fungebatur, sicut praeceperat Dominus Moysi.
    <verse number="27" style="v"/>Fecerunt et tunicas byssinas opere textili Aaron et filiis eius
    <verse number="28" style="v"/>et tiaram et ornatum mitrarum ex bysso, feminalia quoque linea ex bysso retorta,
    <verse number="29" style="v"/>cingulum vero de bysso retorta, hyacintho, purpura ac cocco, arte plumaria, sicut praeceperat Dominus Moysi.
    <verse number="30" style="v"/>Fecerunt et laminam diadema sanctitatis de auro purissimo; scripseruntque in ea opere caelatoris: " Sanctum Domino ";
    <verse number="31" style="v"/>et strinxerunt eam desuper cum tiara vitta hyacinthina, sicut praeceperat Dominus Moysi.
    <verse number="32" style="v"/>Perfectum est igitur omne opus habitaculi et tabernaculi conventus; feceruntque filii Israel cuncta, quae praeceperat Dominus Moysi: sic fecerunt.
    <verse number="33" style="v"/>Et obtulerunt habitaculum et tabernaculum et universam supellectilem, fibulas, tabulas, vectes, columnas ac bases,
    <verse number="34" style="v"/>opertorium de pellibus arietum rubricatis et operimentum de pellibus delphini, velum,
    <verse number="35" style="v"/>arcam testimonii, vectes, propitiatorium,
    <verse number="36" style="v"/>mensam cum vasis suis et propositionis panibus,
    <verse number="37" style="v"/>candelabrum ex auro puro, lucernas in ordine earum et utensilia earum cum oleo candelabri,
    <verse number="38" style="v"/>altare aureum et unguentum et thymiama ex aromatibus et velum in introitu tabernaculi,
    <verse number="39" style="v"/>altare aeneum, craticulam aeneam, vectes et vasa eius omnia, labrum cum basi sua,
    <verse number="40" style="v"/>tentoria atrii et columnas cum basibus suis, velum in introitu atrii funiculosque illius et paxillos. Nihil ex vasis defuit, quae in ministerium habitaculi in tabernaculo conventus iussa sunt fieri.
    <verse number="41" style="v"/>Vestes quoque textas, quibus sacerdotes utuntur in sanctuario, et vestes sacras Aaron sacerdotis et vestes filiorum eius
    <verse number="42" style="v"/>obtulerunt filii Israel, sicut praeceperat Dominus Moysi.
    <verse number="43" style="v"/>Quae postquam Moyses cuncta vidit completa, benedixit eis.
  </para>
  <chapter number="40" style="c"/>
  <para style="p">
    <verse number="1" style="v"/>Locutusque est Dominus ad Moysen dicens:
    <verse number="2" style="v"/>" Mense pri mo, die prima mensis eriges habitaculum, tabernaculum conventus,
    <verse number="3" style="v"/>et pones in eo arcam testimonii, abscondes illam velo;
    <verse number="4" style="v"/>et, illata mensa, pones super eam, quae rite praecepta sunt. Candelabrum stabit cum lucernis suis
    <verse number="5" style="v"/>et altare aureum, in quo adoletur incensum, coram arca testimonii. Velum in introitu habitaculi pones,
    <verse number="6" style="v"/>et ante tabernaculum conventus altare holocausti,
    <verse number="7" style="v"/>et labrum inter altare et tabernaculum conventus et implebis illud aqua.
    <verse number="8" style="v"/>Circumdabisque atrium tentoriis et pones velum in porta eius.
    <verse number="9" style="v"/>Et, assumpto unctionis oleo, unges habitaculum et omnia, quae in eo sunt, et consecrabis illud cum vasis suis, et erit sanctum.
    <verse number="10" style="v"/>Unges quoque altare holocausti et omnia vasa eius et consecrabis altare, et erit sanctum sanctorum.
    <verse number="11" style="v"/>Et unges labrum cum basi sua et consecrabis illud.
    <verse number="12" style="v"/>Applicabisque Aaron et filios eius ad fores tabernaculi conventus; et lotos aqua
    <verse number="13" style="v"/>indues Aaron sanctis vestibus, unges et consecrabis eum, ut mihi sacerdotio fungatur;
    <verse number="14" style="v"/>filios eius applicabis et vesties eos tunicis
    <verse number="15" style="v"/>et unges eos, sicut unxisti patrem eorum, ut mihi sacerdotio fungantur, et unctio eorum erit eis in sacerdotium sempiternum in generationibus eorum ".
    <verse number="16" style="v"/>Fecitque Moyses omnia, quae praeceperat ei Dominus: sic fecit.
    <verse number="17" style="v"/>Igitur mense primo anni secundi, prima die mensis collocatum est habitaculum.
    <verse number="18" style="v"/>Erexitque Moyses illud et posuit bases ac tabulas et vectes statuitque columnas
    <verse number="19" style="v"/>et expandit tentorium super habitaculum, imposito desuper operimento, sicut Dominus imperaverat Moysi.
    <verse number="20" style="v"/>Sumpsit et posuit testimonium in arca et, subditis infra vectibus, posuit propitiatorium desuper.
    <verse number="21" style="v"/>Cumque intulisset arcam in habitaculum, appendit ante eam velum, sicut iusserat Dominus Moysi.
    <verse number="22" style="v"/>Posuit et mensam in tabernaculo conventus ad plagam septentrionalem extra velum,
    <verse number="23" style="v"/>ordinatis coram propositionis panibus, sicut praeceperat Dominus Moysi.
    <verse number="24" style="v"/>Posuit et candelabrum in tabernaculo conventus e regione mensae in parte australi,
    <verse number="25" style="v"/>locatis per ordinem lucernis, sicut praeceperat Dominus Moysi.
    <verse number="26" style="v"/>Posuit et altare aureum in tabernaculo conventus coram propitiatorio
    <verse number="27" style="v"/>et adolevit super eo incensum aromatum, sicut iusserat Dominus Moysi.
    <verse number="28" style="v"/>Posuit et velum in introitu habitaculi
    <verse number="29" style="v"/>et altare holocausti in vestibulo habitaculi, tabernaculi conventus, offerens in eo holocaustum et sacrificium, sicut Dominus imperaverat Moysi.
    <verse number="30" style="v"/>Labrum quoque statuit inter tabernaculum conventus et altare implens illud aqua;
    <verse number="31" style="v"/>laveruntque Moyses et Aaron ac filii eius manus suas et pedes,
    <verse number="32" style="v"/>cum ingrederentur tabernaculum conventus et accederent ad altare, sicut praeceperat Dominus Moysi.
    <verse number="33" style="v"/>Erexit et atrium per gyrum habitaculi et altaris, ducto in introitu eius velo. Sic complevit opus.
    <verse number="34" style="v"/>Et operuit nubes tabernaculum conventus, et gloria Domini implevit habitaculum.
    <verse number="35" style="v"/>Nec poterat Moyses ingredi tabernaculum conventus, quia habitavit nubes super illud, et gloria Domini replevit habitaculum.
    <verse number="36" style="v"/>Si quando nubes de tabernaculo ascendebat, proficiscebantur filii Israel in omnibus stationibus suis;
    <verse number="37" style="v"/>si autem non ascendebat nubes, non proficiscebantur usque in diem, quo levabatur.
    <verse number="38" style="v"/>Nubes quippe Domini incubabat per diem habitaculo, et ignis in nocte, ante oculos universae domus Israel per cunctas mansiones suas." "
  </para>
</usx>
