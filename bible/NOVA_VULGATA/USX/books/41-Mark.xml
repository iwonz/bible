<?xml version="1.0" encoding="UTF-8"?>
<usx version="3.0">
  <book code="MARK" style="id"/>
  <chapter number="1" style="c"/>
  <para style="p">
    <verse number="1" style="v"/>Initium evangelii Iesu Christi Filii Dei.
    <verse number="2" style="v"/>Sicut scriptum est in Isaia propheta: Ecce mitto angelum meum ante faciem tuam,qui praeparabit viam tuam;
    <verse number="3" style="v"/>vox clamantis in deserto:Parate viam Domini, rectas facite semitas eius" ",
    <verse number="4" style="v"/>fuit Ioannes Baptista in deserto praedicans baptismum paenitentiae in remissionem peccatorum.
    <verse number="5" style="v"/>Et egrediebatur ad illum omnis Iudaeae regio et Hierosolymitae universi et baptizabantur ab illo in Iordane flumine confitentes peccata sua.
    <verse number="6" style="v"/>Et erat Ioannes vestitus pilis cameli, et zona pellicea circa lumbos eius, et locustas et mel silvestre edebat.
    <verse number="7" style="v"/>Et praedicabat dicens: " Venit fortior me post me, cuius non sum dignus procumbens solvere corrigiam calceamentorum eius.
    <verse number="8" style="v"/>Ego baptizavi vos aqua; ille vero baptizabit vos in Spiritu Sancto ".
    <verse number="9" style="v"/>Et factum est in diebus illis, venit Iesus a Nazareth Galilaeae et baptizatus est in Iordane ab Ioanne.
    <verse number="10" style="v"/>Et statim ascendens de aqua vidit apertos caelos et Spiritum tamquam columbam descendentem in ipsum;
    <verse number="11" style="v"/>et vox facta est de caelis: " Tu es Filius meus dilectus; in te complacui ".
    <verse number="12" style="v"/>Et statim Spiritus expellit eum in desertum.
    <verse number="13" style="v"/>Et erat in deserto quadraginta diebus et tentabatur a Satana; eratque cum bestiis, et angeli ministrabant illi.
    <verse number="14" style="v"/>Postquam autem traditus est Ioannes, venit Iesus in Galilaeam praedicans evangelium Dei
    <verse number="15" style="v"/>et dicens: " Impletum est tempus, et appropinquavit regnum Dei; paenitemini et credite evangelio ".
    <verse number="16" style="v"/>Et praeteriens secus mare Galilaeae vidit Simonem et Andream fratrem Simonis mittentes in mare; erant enim piscatores.
    <verse number="17" style="v"/>Et dixit eis Iesus: " Venite post me, et faciam vos fieri piscatores hominum ".
    <verse number="18" style="v"/>Et protinus, relictis retibus, secuti sunt eum.
    <verse number="19" style="v"/>Et progressus pusillum vidit Iacobum Zebedaei et Ioannem fratrem eius, et ipsos in navi componentes retia,
    <verse number="20" style="v"/>et statim vocavit illos. Et, relicto patre suo Zebedaeo in navi cum mercennariis, abierunt post eum.
    <verse number="21" style="v"/>Et ingrediuntur Capharnaum. Et statim sabbatis ingressus synagogam docebat.
    <verse number="22" style="v"/>Et stupebant super doctrina eius: erat enim docens eos quasi potestatem habens et non sicut scribae.
    <verse number="23" style="v"/>Et statim erat in synagoga eorum homo in spiritu immundo; et exclamavit
    <verse number="24" style="v"/>dicens: " Quid nobis et tibi, Iesu Nazarene? Venisti perdere nos? Scio qui sis: Sanctus Dei ".
    <verse number="25" style="v"/>Et comminatus est ei Iesus dicens: " Obmutesce et exi de homine! ".
    <verse number="26" style="v"/>Et discerpens eum spiritus immundus et exclamans voce magna exivit ab eo.
    <verse number="27" style="v"/>Et mirati sunt omnes, ita ut conquirerent inter se dicentes: " Quidnam est hoc? Doctrina nova cum potestate; et spiritibus immundis imperat, et oboediunt ei ".
    <verse number="28" style="v"/>Et processit rumor eius statim ubique in omnem regionem Galilaeae.
    <verse number="29" style="v"/>Et protinus egredientes de synagoga venerunt in domum Simonis et Andreae cum Iacobo et Ioanne.
    <verse number="30" style="v"/>Socrus autem Simonis decumbebat febricitans; et statim dicunt ei de illa.
    <verse number="31" style="v"/>Et accedens elevavit eam apprehensa manu; et dimisit eam febris, et ministrabat eis.
    <verse number="32" style="v"/>Vespere autem facto, cum occidisset sol, afferebant ad eum omnes male habentes et daemonia habentes;
    <verse number="33" style="v"/>et erat omnis civitas congregata ad ianuam.
    <verse number="34" style="v"/>Et curavit multos, qui vexabantur variis languoribus, et daemonia multa eiecit et non sinebat loqui daemonia, quoniam sciebant eum.
    <verse number="35" style="v"/>Et diluculo valde mane surgens egressus est et abiit in desertum locum ibique orabat.
    <verse number="36" style="v"/>Et persecutus est eum Simon et qui cum illo erant;
    <verse number="37" style="v"/>et cum invenissent eum, dixerunt ei: " Omnes quaerunt te! ".
    <verse number="38" style="v"/>Et ait illis: " Eamus alibi in proximos vicos, ut et ibi praedicem: ad hoc enim veni ".
    <verse number="39" style="v"/>Et venit praedicans in synagogis eorum per omnem Galilaeam et daemonia eiciens.
    <verse number="40" style="v"/>Et venit ad eum leprosus deprecans eum et genu flectens et dicens ei: " Si vis, potes me mundare ".
    <verse number="41" style="v"/>Et misertus extendens manum suam tetigit eum et ait illi: " Volo, mundare! ";
    <verse number="42" style="v"/>et statim discessit ab eo lepra, et mundatus est.
    <verse number="43" style="v"/>Et infremuit in eum statimque eiecit illum
    <verse number="44" style="v"/>et dicit ei: "Vide, nemini quidquam dixeris; sed vade, ostende te sacerdoti et offer pro emundatione tua, quae praecepit Moyses, in testimonium illis ".
    <verse number="45" style="v"/>At ille egressus coepit praedicare multum et diffamare sermonem, ita ut iam non posset manifesto in civitatem introire, sed foris in desertis locis erat; et conveniebant ad eum undique.
  </para>
  <chapter number="2" style="c"/>
  <para style="p">
    <verse number="1" style="v"/>Et iterum intravit Capharnaum post dies, et auditum est quod in domo esset.
    <verse number="2" style="v"/>Et convenerunt multi, ita ut non amplius caperentur neque ad ianuam, et loquebatur eis verbum.
    <verse number="3" style="v"/>Et veniunt ferentes ad eum paralyticum, qui a quattuor portabatur.
    <verse number="4" style="v"/>Et cum non possent offerre eum illi prae turba, nudaverunt tectum, ubi erat, et perfodientes summittunt grabatum, in quo paralyticus iacebat.
    <verse number="5" style="v"/>Cum vidisset autem Iesus fidem illorum, ait paralytico: " Fili, dimittuntur peccata tua ".
    <verse number="6" style="v"/>Erant autem illic quidam de scribis sedentes et cogitantes in cordibus suis:
    <verse number="7" style="v"/>" Quid hic sic loquitur? Blasphemat! Quis potest dimittere peccata nisi solus Deus? ".
    <verse number="8" style="v"/>Quo statim cognito Iesus spiritu suo quia sic cogitarent intra se, dicit illis: " Quid ista cogitatis in cordibus vestris?
    <verse number="9" style="v"/>Quid est facilius, dicere paralytico: "Dimittuntur peccata tua", an dicere: "Surge et tolle grabatum tuum et ambula"?
    <verse number="10" style="v"/>Ut autem sciatis quia potestatem habet Filius hominis interra dimittendi peccata - ait paralytico -:
    <verse number="11" style="v"/>Tibi dico: Surge, tolle grabatum tuum et vade in domum tuam ".
    <verse number="12" style="v"/>Et surrexit et protinus sublato grabato abiit coram omnibus, ita ut admirarentur omnes et glorificarent Deum dicentes: " Numquam sic vidimus!.
    <verse number="13" style="v"/>Et egressus est rursus ad mare; omnisque turba veniebat ad eum, et docebat eos.
    <verse number="14" style="v"/>Et cum praeteriret, vidit Levin Alphaei sedentem ad teloneum et ait illi: " Sequere me ". Et surgens secutus est eum.
    <verse number="15" style="v"/>Et factum est, cum accumberet in domo illius, et multi publicani et peccatores simul discumbebant cum Iesu et discipulis eius; erant enim multi et sequebantur eum.
    <verse number="16" style="v"/>Et scribae pharisaeorum, videntes quia manducaret cum peccatoribus et publicanis, dicebant discipulis eius: " Quare cum publicanis et peccatoribus manducat? ".
    <verse number="17" style="v"/>Et Iesus hoc audito ait illis: " Non necesse habent sani medicum, sed qui male habent; non veni vocare iustos sed peccatores ".
    <verse number="18" style="v"/>Et erant discipuli Ioannis et pharisaei ieiunantes. Et veniunt et dicunt illi: " Cur discipuli Ioannis et discipuli pharisaeorum ieiunant, tui autem discipuli non ieiunant? ".
    <verse number="19" style="v"/>Et ait illis Iesus: " Numquid possunt convivae nuptiarum, quamdiu sponsus cum illis est, ieiunare? Quanto tempore habent secum sponsum, non possunt ieiunare;
    <verse number="20" style="v"/>venient autem dies, cum auferetur ab eis sponsus, et tunc ieiunabunt in illa die.
    <verse number="21" style="v"/>Nemo assumentum panni rudis assuit vestimento veteri; alioquin supplementum aufert aliquid ab eo, novum a veteri, et peior scissura fit.
    <verse number="22" style="v"/>Et nemo mittit vinum novellum in utres veteres, alioquin dirumpet vinum utres et vinum perit et utres; sed vinum novum in utres novos ".
    <verse number="23" style="v"/>Et factum est, cum ipse sabbatis ambularet per sata, discipuli eius coeperunt praegredi vellentes spicas.
    <verse number="24" style="v"/>Pharisaei autem dicebant ei: " Ecce, quid faciunt sabbatis, quod non licet? ".
    <verse number="25" style="v"/>Et ait illis: " Numquam legistis quid fecerit David, quando necessitatem habuit et esuriit ipse et qui cum eo erant?
    <verse number="26" style="v"/>Quomodo introivit in domum Dei sub Abiathar principe sacerdotum et panes propositionis manducavit, quos non licet manducare nisi sacerdotibus, et dedit etiam eis, qui cum eo erant? ".
    <verse number="27" style="v"/>Et dicebat eis: " Sabbatum propter hominem factum est, et non homo propter sabbatum;
    <verse number="28" style="v"/>itaque dominus est Filius hominis etiam sabbati ".
  </para>
  <chapter number="3" style="c"/>
  <para style="p">
    <verse number="1" style="v"/>Et introivit iterum in synago gam. Et erat ibi homo habens manum aridam;
    <verse number="2" style="v"/>et observabant eum, si sabbatis curaret illum, ut accusarent eum.
    <verse number="3" style="v"/>Et ait homini habenti manum aridam: " Surge in medium ".
    <verse number="4" style="v"/>Et dicit eis: " Licet sabbatis bene facere an male? Animam salvam facere an perdere? ". At illi tacebant.
    <verse number="5" style="v"/>Et circumspiciens eos cum ira, contristatus super caecitate cordis eorum, dicit homini: " Extende manum ". Et extendit, et restituta est manus eius.
    <verse number="6" style="v"/>Et exeuntes pharisaei statim cum herodianis consilium faciebant adversus eum quomodo eum perderent.
    <verse number="7" style="v"/>Et Iesus cum discipulis suis secessit ad mare. Et multa turba a Galilaea secuta est et a Iudaea
    <verse number="8" style="v"/>et ab Hierosolymis et ab Idumaea; et, qui trans Iordanem et circa Tyrum et Sidonem, multitudo magna, audientes, quae faciebat, venerunt ad eum.
    <verse number="9" style="v"/>Et dixit discipulis suis, ut navicula sibi praesto esset propter turbam, ne comprimerent eum.
    <verse number="10" style="v"/>Multos enim sanavit, ita ut irruerent in eum, ut illum tangerent, quotquot habebant plagas.
    <verse number="11" style="v"/>Et spiritus immundi, cum illum videbant, procidebant ei et clamabant dicentes: " Tu es Filius Dei! ".
    <verse number="12" style="v"/>Et vehementer comminabatur eis, ne manifestarent illum.
    <verse number="13" style="v"/>Et ascendit in montem et vocat ad se, quos voluit ipse, et venerunt ad eum.
    <verse number="14" style="v"/>Et fecit Duodecim, ut essent cum illo, et ut mitteret eos praedicare
    <verse number="15" style="v"/>habentes potestatem eiciendi daemonia:
    <verse number="16" style="v"/>et imposuit Simoni nomen Petrum;
    <verse number="17" style="v"/>et Iacobum Zebedaei et Ioannem fratrem Iacobi, et imposuit eis nomina Boanerges, quod est Filii tonitrui;
    <verse number="18" style="v"/>et Andream et Philippum et Bartholomaeum et Matthaeum et Thomam et Iacobum Alphaei et Thaddaeum et Simonem Chananaeum
    <verse number="19" style="v"/>et Iudam Iscarioth, qui et tradidit illum.
    <verse number="20" style="v"/>Et venit ad domum; et convenit iterum turba, ita ut non possent neque panem manducare.
    <verse number="21" style="v"/>Et cum audissent sui, exierunt tenere eum; dicebant enim: " In furorem versus est ".
    <verse number="22" style="v"/>Et scribae, qui ab Hierosolymis descenderant, dicebant: " Beelzebul habet " et: " In principe daemonum eicit daemonia ".
    <verse number="23" style="v"/>Et convocatis eis, in parabolis dicebat illis: " Quomodo potest Satanas Satanam eicere?
    <verse number="24" style="v"/>Et si regnum in se dividatur, non potest stare regnum illud;
    <verse number="25" style="v"/>et si domus in semetipsam dispertiatur, non poterit domus illa stare.
    <verse number="26" style="v"/>Et si Satanas consurrexit in semetipsum et dispertitus est, non potest stare, sed finem habet.
    <verse number="27" style="v"/>Nemo autem potest in domum fortis ingressus vasa eius diripere, nisi prius fortem alliget; et tunc domum eius diripiet.
    <verse number="28" style="v"/>Amen dico vobis: Omnia dimittentur filiis hominum peccata et blasphemiae, quibus blasphemaverint;
    <verse number="29" style="v"/>qui autem blasphemaverit in Spiritum Sanctum, non habet remissionem in aeternum, sed reus est aeterni delicti ".
    <verse number="30" style="v"/>Quoniam dicebant: " Spiritum immundum habet ".
    <verse number="31" style="v"/>Et venit mater eius et fratres eius, et foris stantes miserunt ad eum vocantes eum.
    <verse number="32" style="v"/>Et sedebat circa eum turba, et dicunt ei: " Ecce mater tua et fratres tui et sorores tuae foris quaerunt te ".
    <verse number="33" style="v"/>Et respondens eis ait: " Quae est mater mea et fratres mei? ".
    <verse number="34" style="v"/>Et circumspiciens eos, qui in circuitu eius sedebant, ait: " Ecce mater mea et fratres mei.
    <verse number="35" style="v"/>Qui enim fecerit voluntatem Dei, hic frater meus et soror mea et mater est ".
  </para>
  <chapter number="4" style="c"/>
  <para style="p">
    <verse number="1" style="v"/>Et iterum coepit docere ad ma re. Et congregatur ad eum tur ba plurima, ita ut in navem ascendens sederet in mari, et omnis turba circa mare super terram erant.
    <verse number="2" style="v"/>Et docebat eos in parabolis multa et dicebat illis in doctrina sua:
    <verse number="3" style="v"/>" Audite. Ecce exiit seminans ad seminandum.
    <verse number="4" style="v"/>Et factum est, dum seminat, aliud cecidit circa viam, et venerunt volucres et comederunt illud.
    <verse number="5" style="v"/>Aliud cecidit super petrosa, ubi non habebat terram multam, et statim exortum est, quoniam non habebat altitudinem terrae;
    <verse number="6" style="v"/>et quando exortus est sol, exaestuavit et, eo quod non haberet radicem, exaruit.
    <verse number="7" style="v"/>Et aliud cecidit in spinas, et ascenderunt spinae et suffocaverunt illud, et fructum non dedit.
    <verse number="8" style="v"/>Et alia ceciderunt in terram bonam et dabant fructum: ascendebant et crescebant et afferebant unum triginta et unum sexaginta et unum centum ".
    <verse number="9" style="v"/>Et dicebat: " Qui habet aures audiendi, audiat ".
    <verse number="10" style="v"/>Et cum esset singularis, interrogaverunt eum hi, qui circa eum erant cum Duodecim, parabolas.
    <verse number="11" style="v"/>Et dicebat eis: " Vobis datum est mysterium regni Dei; illis autem, qui foris sunt, in parabolis omnia fiunt,
    <verse number="12" style="v"/>ut videntes videant et non videant,et audientes audiant et non intellegant,ne quando convertantur,et dimittatur eis ".
    <verse number="13" style="v"/>Et ait illis: " Nescitis parabolam hanc, et quomodo omnes parabolas cognoscetis?
    <verse number="14" style="v"/>Qui seminat, verbum seminat.
    <verse number="15" style="v"/>Hi autem sunt, qui circa viam, ubi seminatur verbum: et cum audierint, confestim venit Satanas et aufert verbum, quod seminatum est in eos.
    <verse number="16" style="v"/>Et hi sunt, qui super petrosa seminantur: qui cum audierint verbum, statim cum gaudio accipiunt illud
    <verse number="17" style="v"/>et non habent radicem in se, sed temporales sunt; deinde orta tribulatione vel persecutione propter verbum, confestim scandalizantur.
    <verse number="18" style="v"/>Et alii sunt, qui in spinis seminantur: hi sunt, qui verbum audierunt,
    <verse number="19" style="v"/>et aerumnae saeculi et deceptio divitiarum et circa reliqua concupiscentiae introeuntes suffocant verbum, et sine fructu efficitur.
    <verse number="20" style="v"/>Et hi sunt, qui super terram bonam seminati sunt: qui audiunt verbum et suscipiunt et fructificant unum triginta et unum sexaginta et unum centum.
    <verse number="21" style="v"/>Et dicebat illis: " Numquid venit lucerna, ut sub modio ponatur aut sub lecto? Nonne ut super candelabrum ponatur?
    <verse number="22" style="v"/>Non enim est aliquid absconditum, nisi ut manifestetur, nec factum est occultum, nisi ut in palam veniat.
    <verse number="23" style="v"/>Si quis habet aures audiendi, audiat ".
    <verse number="24" style="v"/>Et dicebat illis: " Videte quid audiatis. In qua mensura mensi fueritis, remetietur vobis et adicietur vobis.
    <verse number="25" style="v"/>Qui enim habet, dabitur illi; et, qui non habet, etiam quod habet, auferetur ab illo ".
    <verse number="26" style="v"/>Et dicebat: " Sic est regnum Dei, quemadmodum si homo iaciat sementem in terram
    <verse number="27" style="v"/>et dormiat et exsurgat nocte ac die, et semen germinet et increscat, dum nescit ille.
    <verse number="28" style="v"/>Ultro terra fructificat primum herbam, deinde spicam, deinde plenum frumentum in spica.
    <verse number="29" style="v"/>Et cum se produxerit fructus, statim mittit falcem, quoniam adest messis ".
    <verse number="30" style="v"/>Et dicebat: " Quomodo assimilabimus regnum Dei aut in qua parabola ponemus illud?
    <verse number="31" style="v"/>Sicut granum sinapis, quod cum seminatum fuerit in terra, minus est omnibus seminibus, quae sunt in terra;
    <verse number="32" style="v"/>et cum seminatum fuerit, ascendit et fit maius omnibus holeribus et facit ramos magnos, ita ut possint sub umbra eius aves caeli habitare ".
    <verse number="33" style="v"/>Et talibus multis parabolis loquebatur eis verbum, prout poterant audire;
    <verse number="34" style="v"/>sine parabola autem non loquebatur eis. Seorsum autem discipulis suis disserebat omnia.
    <verse number="35" style="v"/>Et ait illis illa die, cum sero esset factum: " Transeamus contra ".
    <verse number="36" style="v"/>Et dimittentes turbam, assumunt eum, ut erat in navi; et aliae naves erant cum illo.
    <verse number="37" style="v"/>Et exoritur procella magna venti, et fluctus se mittebant in navem, ita ut iam impleretur navis.
    <verse number="38" style="v"/>Et erat ipse in puppi supra cervical dormiens; et excitant eum et dicunt ei: " Magister, non ad te pertinet quia perimus? ".
    <verse number="39" style="v"/>Et exsurgens comminatus est vento et dixit mari: " Tace, obmutesce! ". Et cessavit ventus, et facta est tranquillitas magna.
    <verse number="40" style="v"/>Et ait illis: " Quid timidi estis? Necdum habetis fidem? ".
    <verse number="41" style="v"/>Et timuerunt magno timore et dicebant ad alterutrum: " Quis putas est iste, quia et ventus et mare oboediunt ei? ".
  </para>
  <chapter number="5" style="c"/>
  <para style="p">
    <verse number="1" style="v"/>Et venerunt trans fretum maris in regionem Gerasenorum.
    <verse number="2" style="v"/>Et exeunte eo de navi, statim occurrit ei de monumentis homo in spiritu immundo,
    <verse number="3" style="v"/>qui domicilium habebat in monumentis; et neque catenis iam quisquam eum poterat ligare,
    <verse number="4" style="v"/>quoniam saepe compedibus et catenis vinctus dirupisset catenas et compedes comminuisset, et nemo poterat eum domare;
    <verse number="5" style="v"/>et semper nocte ac die in monumentis et in montibus erat clamans et concidens se lapidibus.
    <verse number="6" style="v"/>Et videns Iesum a longe cucurrit et adoravit eum
    <verse number="7" style="v"/>et clamans voce magna dicit: " Quid mihi et tibi, Iesu, fili Dei Altissimi? Adiuro te per Deum, ne me torqueas ".
    <verse number="8" style="v"/>Dicebat enim illi: " Exi, spiritus immunde, ab homine ".
    <verse number="9" style="v"/>Et interrogabat eum: " Quod tibi nomen est? ". Et dicit ei: " Legio nomen mihi est, quia multi sumus ".
    <verse number="10" style="v"/>Et deprecabatur eum multum, ne se expelleret extra regionem.
    <verse number="11" style="v"/>Erat autem ibi circa montem grex porcorum magnus pascens;
    <verse number="12" style="v"/>et deprecati sunt eum dicentes: " Mitte nos in porcos, ut in eos introeamus ".
    <verse number="13" style="v"/>Et concessit eis. Et exeuntes spiritus immundi introierunt in porcos. Et magno impetu grex ruit per praecipitium in mare, ad duo milia, et suffocabantur in mari.
    <verse number="14" style="v"/>Qui autem pascebant eos, fugerunt et nuntiaverunt in civitatem et in agros; et egressi sunt videre quid esset facti.
    <verse number="15" style="v"/>Et veniunt ad Iesum; et vident illum, qui a daemonio vexabatur, sedentem, vestitum et sanae mentis, eum qui legionem habuerat, et timuerunt.
    <verse number="16" style="v"/>Et qui viderant, narraverunt illis qualiter factum esset ei, qui daemonium habuerat, et de porcis.
    <verse number="17" style="v"/>Et rogare eum coeperunt, ut discederet a finibus eorum.
    <verse number="18" style="v"/>Cumque ascenderet navem, qui daemonio vexatus fuerat, deprecabatur eum, ut esset cum illo.
    <verse number="19" style="v"/>Et non admisit eum, sed ait illi: " Vade in domum tuam ad tuos et annuntia illis quanta tibi Dominus fecerit et misertus sit tui ".
    <verse number="20" style="v"/>Et abiit et coepit praedicare in Decapoli quanta sibi fecisset Iesus, et omnes mirabantur.
    <verse number="21" style="v"/>Et cum transcendisset Iesus in navi rursus trans fretum, convenit turba multa ad illum, et erat circa mare.
    <verse number="22" style="v"/>Et venit quidam de archisynagogis nomine Iairus et videns eum procidit ad pedes eius
    <verse number="23" style="v"/>et deprecatur eum multum dicens: " Filiola mea in extremis est; veni, impone manus super eam, ut salva sit et vivat ".
    <verse number="24" style="v"/>Et abiit cum illo. Et sequebatur eum turba multa et comprimebant illum.
    <verse number="25" style="v"/>Et mulier, quae erat in profluvio sanguinis annis duodecim
    <verse number="26" style="v"/>et fuerat multa perpessa a compluribus medicis et erogaverat omnia sua nec quidquam profecerat, sed magis deterius habebat,
    <verse number="27" style="v"/>cum audisset de Iesu, venit in turba retro et tetigit vestimentum eius;
    <verse number="28" style="v"/>dicebat enim: " Si vel vestimenta eius tetigero, salva ero ".
    <verse number="29" style="v"/>Et confestim siccatus est fons sanguinis eius, et sensit corpore quod sanata esset a plaga.
    <verse number="30" style="v"/>Et statim Iesus cognoscens in semetipso virtutem, quae exierat de eo, conversus ad turbam aiebat: " Quis tetigit vestimenta mea? ".
    <verse number="31" style="v"/>Et dicebant ei discipuli sui: " Vides turbam comprimentem te et dicis: Quis me tetigit?" ".
    <verse number="32" style="v"/>Et circumspiciebat videre eam, quae hoc fecerat.
    <verse number="33" style="v"/>Mulier autem timens et tremens, sciens quod factum esset in se, venit et procidit ante eum et dixit ei omnem veritatem.
    <verse number="34" style="v"/>Ille autem dixit ei: " Filia, fides tua te salvam fecit. Vade in pace et esto sana a plaga tua ".
    <verse number="35" style="v"/>Adhuc eo loquente, veniunt ab archisynagogo dicentes: " Filia tua mortua est; quid ultra vexas magistrum? ".
    <verse number="36" style="v"/>Iesus autem, verbo, quod dicebatur, audito, ait archisynagogo: " Noli timere; tantummodo crede! ".
    <verse number="37" style="v"/>Et non admisit quemquam sequi se nisi Petrum et Iacobum et Ioannem fratrem Iacobi.
    <verse number="38" style="v"/>Et veniunt ad domum archisynagogi; et videt tumultum et flentes et eiulantes multum,
    <verse number="39" style="v"/>et ingressus ait eis: " Quid turbamini et ploratis? Puella non est mortua, sed dormit ".
    <verse number="40" style="v"/>Et irridebant eum. Ipse vero, eiectis omnibus, assumit patrem puellae et matrem et, qui secum erant, et ingreditur, ubi erat puella;
    <verse number="41" style="v"/>et tenens manum puellae ait illi: " Talitha, qum! " - quod est interpretatum: " Puella, tibi dico: Surge! " -.
    <verse number="42" style="v"/>Et confestim surrexit puella et ambulabat; erat enim annorum duodecim. Et obstupuerunt continuo stupore magno.
    <verse number="43" style="v"/>Et praecepit illis vehementer, ut nemo id sciret, et dixit dari illi manducare.
  </para>
  <chapter number="6" style="c"/>
  <para style="p">
    <verse number="1" style="v"/>Et egressus est inde et venit in patriam suam, et sequuntur il lum discipuli sui.
    <verse number="2" style="v"/>Et facto sabbato, coepit in synagoga docere; et multi audientes admirabantur dicentes: " Unde huic haec, et quae est sapientia, quae data est illi, et virtutes tales, quae per manus eius efficiuntur?
    <verse number="3" style="v"/>Nonne iste est faber, filius Mariae et frater Iacobi et Iosetis et Iudae et Simonis? Et nonne sorores eius hic nobiscum sunt? ". Et scandalizabantur in illo.
    <verse number="4" style="v"/>Et dicebat eis Iesus: " Non est propheta sine honore nisi in patria sua et in cognatione sua et in domo sua ".
    <verse number="5" style="v"/>Et non poterat ibi virtutem ullam facere, nisi paucos infirmos impositis manibus curavit;
    <verse number="6" style="v"/>et mirabatur propter incredulitatem eorum.Et circumibat castella in circuitu docens.
    <verse number="7" style="v"/>Et convocat Duodecim et coepit eos mittere binos et dabat illis potestatem in spiritus immundos;
    <verse number="8" style="v"/>et praecepit eis, ne quid tollerent in via nisi virgam tantum: non panem, non peram neque in zona aes,
    <verse number="9" style="v"/>sed ut calcearentur sandaliis et ne induerentur duabus tunicis.
    <verse number="10" style="v"/>Et dicebat eis: " Quocumque introieritis in domum, illic manete, donec exeatis inde.
    <verse number="11" style="v"/>Et quicumque locus non receperit vos nec audierint vos, exeuntes inde excutite pulverem de pedibus vestris in testimonium illis ".
    <verse number="12" style="v"/>Et exeuntes praedicaverunt, ut paenitentiam agerent;
    <verse number="13" style="v"/>et daemonia multa eiciebant et ungebant oleo multos aegrotos et sanabant.
    <verse number="14" style="v"/>Et audivit Herodes rex; manifestum enim factum est nomen eius. Et dicebant: " Ioannes Baptista resurrexit a mortuis, et propterea inoperantur virtutes in illo ".
    <verse number="15" style="v"/>Alii autem dicebant: " Elias est ". Alii vero dicebant: " Propheta est, quasi unus ex prophetis ".
    <verse number="16" style="v"/>Quo audito, Herodes aiebat: " Quem ego decollavi Ioannem, hic resurrexit! ".
    <verse number="17" style="v"/>Ipse enim Herodes misit ac tenuit Ioannem et vinxit eum in carcere propter Herodiadem uxorem Philippi fratris sui, quia duxerat eam.
    <verse number="18" style="v"/>Dicebat enim Ioannes Herodi: " Non licet tibi habere uxorem fratris tui.
    <verse number="19" style="v"/>Herodias autem insidiabatur illi et volebat occidere eum nec poterat:
    <verse number="20" style="v"/>Herodes enim metuebat Ioannem, sciens eum virum iustum et sanctum, et custodiebat eum, et, audito eo, multum haesitabat et libenter eum audiebat.
    <verse number="21" style="v"/>Et cum dies opportunus accidisset, quo Herodes natali suo cenam fecit principibus suis et tribunis et primis Galilaeae,
    <verse number="22" style="v"/>cumque introisset filia ipsius Herodiadis et saltasset, placuit Herodi simulque recumbentibus. Rex ait puellae: " Pete a me, quod vis, et dabo tibi ".
    <verse number="23" style="v"/>Et iuravit illi multum: " Quidquid petieris a me, dabo tibi, usque ad dimidium regni mei ".
    <verse number="24" style="v"/>Quae cum exisset, dixit matri suae: " Quid petam? ". At illa dixit: " Caput Ioannis Baptistae ".
    <verse number="25" style="v"/>Cumque introisset statim cum festinatione ad regem, petivit dicens: " Volo ut protinus des mihi in disco caput Ioannis Baptistae ".
    <verse number="26" style="v"/>Et contristatus rex, propter iusiurandum et propter recumbentes noluit eam decipere;
    <verse number="27" style="v"/>et statim misso spiculatore rex praecepit afferri caput eius. Et abiens decollavit eum in carcere
    <verse number="28" style="v"/>et attulit caput eius in disco; et dedit illud puellae, et puella dedit illud matri suae.
    <verse number="29" style="v"/>Quo audito, discipuli eius venerunt et tulerunt corpus eius et posuerunt illud in monumento.
    <verse number="30" style="v"/>Et convenientes apostoli ad Iesum renuntiaverunt illi omnia, quae egerant et docuerant.
    <verse number="31" style="v"/>Et ait illis: " Venite vos ipsi seorsum in desertum locum et requiescite pusillum ". Erant enim, qui veniebant et redibant, multi, et nec manducandi spatium habebant.
    <verse number="32" style="v"/>Et abierunt in navi in desertum locum seorsum.
    <verse number="33" style="v"/>Et viderunt eos abeuntes et cognoverunt multi; et pedestre de omnibus civitatibus concurrerunt illuc et praevenerunt eos.
    <verse number="34" style="v"/>Et exiens vidit multam turbam et misertus est super eos, quia erant sicut oves non habentes pastorem, et coepit docere illos multa.
    <verse number="35" style="v"/>Et cum iam hora multa facta esset, accesserunt discipuli eius dicentes: Desertus est locus hic, et hora iam est multa;
    <verse number="36" style="v"/>dimitte illos, ut euntes in villas et vicos in circuitu emant sibi, quod manducent ".
    <verse number="37" style="v"/>Respondens autem ait illis: " Date illis vos manducare ". Et dicunt ei: Euntes emamus denariis ducentis panes et dabimus eis manducare? ".
    <verse number="38" style="v"/>Et dicit eis: " Quot panes habetis? Ite, videte ". Et cum cognovissent, dicunt: " Quinque et duos pisces ".
    <verse number="39" style="v"/>Et praecepit illis, ut accumbere facerent omnes secundum contubernia super viride fenum.
    <verse number="40" style="v"/>Et discubuerunt secundum areas per centenos et per quinquagenos.
    <verse number="41" style="v"/>Et acceptis quinque panibus et duobus piscibus, intuens in caelum benedixit et fregit panes et dabat discipulis suis, ut ponerent ante eos; et duos pisces divisit omnibus.
    <verse number="42" style="v"/>Et manducaverunt omnes et saturati sunt;
    <verse number="43" style="v"/>et sustulerunt fragmenta duodecim cophinos plenos, et de piscibus.
    <verse number="44" style="v"/>Et erant, qui manducaverunt panes, quinque milia virorum.
    <verse number="45" style="v"/>Et statim coegit discipulos suos ascendere navem, ut praecederent trans fretum ad Bethsaidam, dum ipse dimitteret populum.
    <verse number="46" style="v"/>Et cum dimisisset eos, abiit in montem orare.
    <verse number="47" style="v"/>Et cum sero factum esset, erat navis in medio mari, et ipse solus in terra.
    <verse number="48" style="v"/>Et videns eos laborantes in remigando, erat enim ventus contrarius eis, circa quartam vigiliam noctis venit ad eos ambulans super mare et volebat praeterire eos.
    <verse number="49" style="v"/>At illi, ut viderunt eum ambulantem super mare, putaverunt phantasma esse et exclamaverunt;
    <verse number="50" style="v"/>omnes enim eum viderunt et conturbati sunt. Statim autem locutus est cum eis et dicit illis: " Confidite, ego sum; nolite timere! ".
    <verse number="51" style="v"/>Et ascendit ad illos in navem, et cessavit ventus. Et valde nimis intra se stupebant;
    <verse number="52" style="v"/>non enim intellexerant de panibus, sed erat cor illorum obcaecatum.
    <verse number="53" style="v"/>Et cum transfretassent in terram, pervenerunt Gennesaret et applicuerunt.
    <verse number="54" style="v"/>Cumque egressi essent de navi, continuo cognoverunt eum
    <verse number="55" style="v"/>et percurrentes universam regionem illam coeperunt in grabatis eos, qui se male habebant, circumferre, ubi audiebant eum esse.
    <verse number="56" style="v"/>Et quocumque introibat in vicos aut in civitates vel in villas, in plateis ponebant infirmos; et deprecabantur eum, ut vel fimbriam vestimenti eius tangerent; et, quotquot tangebant eum, salvi fiebant.
  </para>
  <chapter number="7" style="c"/>
  <para style="p">
    <verse number="1" style="v"/>Et conveniunt ad eum pharisaei et quidam de scribis venientes ab Hierosolymis;
    <verse number="2" style="v"/>et cum vidissent quosdam ex discipulis eius communibus manibus, id est non lotis, manducare panes
    <verse number="3" style="v"/>- pharisaei enim et omnes Iudaei, nisi pugillo lavent manus, non manducant, tenentes traditionem seniorum;
    <verse number="4" style="v"/>et a foro nisi baptizentur, non comedunt; et alia multa sunt, quae acceperunt servanda: baptismata calicum et urceorum et aeramentorum et lectorum -
    <verse number="5" style="v"/>et interrogant eum pharisaei et scribae: " Quare discipuli tui non ambulant iuxta traditionem seniorum, sed communibus manibus manducant panem? ".
    <verse number="6" style="v"/>At ille dixit eis: " Bene prophetavit Isaias de vobis hypocritis, sicut scriptum est:Populus hic labiis me honorat,cor autem eorum longe est a me;
    <verse number="7" style="v"/>in vanum autem me coluntdocentes doctrinas praecepta hominum".
    <verse number="8" style="v"/>Relinquentes mandatum Dei tenetis traditionem hominum ".
    <verse number="9" style="v"/>Et dicebat illis: " Bene irritum facitis praeceptum Dei, ut traditionem vestram servetis.
    <verse number="10" style="v"/>Moyses enim dixit: "Honora patrem tuum et matrem tuam" et: "Qui maledixerit patri aut matri, morte moriatur";
    <verse number="11" style="v"/>vos autem dicitis: "Si dixerit homo patri aut matri: Corban, quod est donum, quodcumque ex me tibi profuerit",
    <verse number="12" style="v"/>ultra non permittitis ei facere quidquam patri aut matri
    <verse number="13" style="v"/>rescindentes verbum Dei per traditionem vestram, quam tradidistis; et similia huiusmodi multa facitis ".
    <verse number="14" style="v"/>Et advocata iterum turba, dicebat illis: " Audite me, omnes, et intellegite:
    <verse number="15" style="v"/>Nihil est extra hominem introiens in eum, quod possiteum coinquinare; sed quae de homine procedunt, illa sunt, quae coinquinant hominem! ".
    <verse number="16" style="v"/>()
    <verse number="17" style="v"/>Et cum introisset in domum a turba, interrogabant eum discipuli eius parabolam.
    <verse number="18" style="v"/>Et ait illis: " Sic et vos imprudentes estis? Non intellegitis quia omne extrinsecus introiens in hominem non potest eum coinquinare,
    <verse number="19" style="v"/>quia non introit in cor eius sed in ventrem et in secessum exit? ", purgans omnes escas.
    <verse number="20" style="v"/>Dicebat autem: " Quod de homine exit, illud coinquinat hominem;
    <verse number="21" style="v"/>ab intus enim de corde hominum cogitationes malae procedunt, fornicationes, furta, homicidia,
    <verse number="22" style="v"/>adulteria, avaritiae, nequitiae, dolus, impudicitia, oculus malus, blasphemia, superbia, stultitia:
    <verse number="23" style="v"/>omnia haec mala ab intus procedunt et coinquinant hominem ".
    <verse number="24" style="v"/>Inde autem surgens abiit in fines Tyri et Sidonis. Et ingressus domum neminem voluit scire et non potuit latere.
    <verse number="25" style="v"/>Sed statim ut audivit de eo mulier, cuius habebat filia spiritum immundum, veniens procidit ad pedes eius.
    <verse number="26" style="v"/>Erat autem mulier Graeca, Syrophoenissa genere. Et rogabat eum, ut daemonium eiceret de filia eius.
    <verse number="27" style="v"/>Et dicebat illi: " Sine prius saturari filios; non est enim bonum sumere panem filiorum et mittere catellis ".
    <verse number="28" style="v"/>At illa respondit et dicit ei: " Domine, etiam catelli sub mensa comedunt de micis puerorum ".
    <verse number="29" style="v"/>Et ait illi: " Propter hunc sermonem vade; exiit daemonium de filia tua.
    <verse number="30" style="v"/>Et cum abisset domum suam, invenit puellam iacentem supra lectum et daemonium exisse.
    <verse number="31" style="v"/>Et iterum exiens de finibus Tyri venit per Sidonem ad mare Galilaeae inter medios fines Decapoleos.
    <verse number="32" style="v"/>Et adducunt ei surdum et mutum et deprecantur eum, ut imponat illi manum.
    <verse number="33" style="v"/>Et apprehendens eum de turba seorsum misit digitos suos in auriculas eius et exspuens tetigit linguam eius
    <verse number="34" style="v"/>et suspiciens in caelum ingemuit et ait illi: " Effetha ", quod est: " Adaperire ".
    <verse number="35" style="v"/>Et statim apertae sunt aures eius, et solutum est vinculum linguae eius, et loquebatur recte.
    <verse number="36" style="v"/>Et praecepit illis, ne cui dicerent; quanto autem eis praecipiebat, tanto magis plus praedicabant.
    <verse number="37" style="v"/>Et eo amplius admirabantur dicentes: " Bene omnia fecit, et surdos facit audire et mutos loqui! ".
  </para>
  <chapter number="8" style="c"/>
  <para style="p">
    <verse number="1" style="v"/>In illis diebus iterum cum turba multa esset nec haberent, quod manducarent, convocatis discipulis, ait illis:
    <verse number="2" style="v"/>" Misereor super turbam, quia iam triduo sustinent me nec habent, quod manducent;
    <verse number="3" style="v"/>et si dimisero eos ieiunos in domum suam, deficient in via; et quidam ex eis de longe venerunt ".
    <verse number="4" style="v"/>Et responderunt ei discipuli sui: " Unde istos poterit quis hic saturare panibus in solitudine? ".
    <verse number="5" style="v"/>Et interrogabat eos: " Quot panes habetis? ". Qui dixerunt: " Septem ".
    <verse number="6" style="v"/>Et praecipit turbae discumbere supra terram; et accipiens septem panes, gratias agens fregit et dabat discipulis suis, ut apponerent; et apposuerunt turbae.
    <verse number="7" style="v"/>Et habebant pisciculos paucos; et benedicens eos, iussit hos quoque apponi.
    <verse number="8" style="v"/>Et manducaverunt et saturati sunt; et sustulerunt, quod superaverat de fragmentis, septem sportas.
    <verse number="9" style="v"/>Erant autem quasi quattuor milia. Et dimisit eos.
    <verse number="10" style="v"/>Et statim ascendens navem cum discipulis suis venit in partes Dalmanutha.
    <verse number="11" style="v"/>Et exierunt pharisaei et coeperunt conquirere cum eo quaerentes ab illo signum de caelo, tentantes eum.
    <verse number="12" style="v"/>Et ingemiscens spiritu suo ait: " Quid generatio ista quaerit signum? Amen dico vobis: Non dabitur generationi isti signum ".
    <verse number="13" style="v"/>Et dimittens eos, iterum ascendens abiit trans fretum.
    <verse number="14" style="v"/>Et obliti sunt sumere panes et nisi unum panem non habebant secum in navi.
    <verse number="15" style="v"/>Et praecipiebat eis dicens: " Videte, cavete a fermento pharisaeorum et fermento Herodis! ".
    <verse number="16" style="v"/>Et disputabant ad invicem, quia panes non haberent.
    <verse number="17" style="v"/>Quo cognito, ait illis: " Quid disputatis, quia panes non habetis? Nondum cognoscitis nec intellegitis? Caecatum habetis cor vestrum?
    <verse number="18" style="v"/>Oculos habentes non videtis, et aures habentes non auditis? Nec recordamini,
    <verse number="19" style="v"/>quando quinque panes fregi in quinque milia, quot cophinos fragmentorum plenos sustulistis? ". Dicunt ei: " Duodecim ".
    <verse number="20" style="v"/>" Quando illos septem in quattuor milia, quot sportas plenas fragmentorum tulistis? ". Et dicunt ei: " Septem ".
    <verse number="21" style="v"/>Et dicebat eis: " Nondum intellegitis? ".
    <verse number="22" style="v"/>Et veniunt Bethsaida. Et adducunt ei caecum et rogant eum, ut illum tangat.
    <verse number="23" style="v"/>Et apprehendens manum caeci eduxit eum extra vicum; et exspuens in oculos eius, impositis manibus ei, interrogabat eum: " Vides aliquid? ".
    <verse number="24" style="v"/>Et aspiciens dicebat: " Video homines, quia velut arbores video ambulantes ".
    <verse number="25" style="v"/>Deinde iterum imposuit manus super oculos eius; et coepit videre et restitutus est et videbat clare omnia.
    <verse number="26" style="v"/>Et misit illum in domum suam dicens: " Nec in vicum introieris ".
    <verse number="27" style="v"/>Et egressus est Iesus et discipuli eius in castella Caesareae Philippi; et in via interrogabat discipulos suos dicens eis: " Quem me dicunt esse homines? ".
    <verse number="28" style="v"/>Qui responderunt illi dicentcs: " Ioannem Baptistam, alii Eliam, alii vero unum de prophetis ".
    <verse number="29" style="v"/>Et ipse interrogabat eos: " Vos vero quem me dicitis esse? ". Respondens Petrus ait ei: " Tu es Christus ".
    <verse number="30" style="v"/>Et comminatus est eis, ne cui dicerent de illo.
    <verse number="31" style="v"/>Et coepit docere illos: " Oportet Filium hominis multa pati et reprobari a senioribus et a summis sacerdotibus et scribis et occidi et post tres dies resurgere ";
    <verse number="32" style="v"/>et palam verbum loquebatur. Et apprehendens eum Petrus coepit increpare eum.
    <verse number="33" style="v"/>Qui conversus et videns discipulos suos comminatus est Petro et dicit: Vade retro me, Satana, quoniam non sapis, quae Dei sunt, sed quae sunt hominum ".
    <verse number="34" style="v"/>Et convocata turba cum discipulis suis, dixit eis: " Si quis vult post me sequi, deneget semetipsum et tollat crucem suam et sequatur me.
    <verse number="35" style="v"/>Qui enim voluerit animam suam salvam facere, perdet eam; qui autem perdiderit animam suam propter me et evangelium, salvam eam faciet.
    <verse number="36" style="v"/>Quid enim prodest homini, si lucretur mundum totum et detrimentum faciat animae suae?
    <verse number="37" style="v"/>Quid enim dabit homo commutationem pro anima sua?
    <verse number="38" style="v"/>Qui enim me confusus fuerit et mea verba in generatione ista adultera et peccatrice, et Filius hominis confundetur eum, cum venerit in gloria Patris sui cum angelis sanctis ".
  </para>
  <chapter number="9" style="c"/>
  <para style="p">
    <verse number="1" style="v"/>Et dicebat illis: " Amen dico vobis: Sunt quidam de hic stan tibus, qui non gustabunt mortem, donec videant regnum Dei venisse in virtute ".
    <verse number="2" style="v"/>Et post dies sex assumit Iesus Petrum et Iacobum et Ioannem, et ducit illos in montem excelsum seorsum solos. Et transfiguratus est coram ipsis;
    <verse number="3" style="v"/>et vestimenta eius facta sunt splendentia, candida nimis, qualia fullo super terram non potest tam candida facere.
    <verse number="4" style="v"/>Et apparuit illis Elias cum Moyse, et erant loquentes cum Iesu.
    <verse number="5" style="v"/>Et respondens Petrus ait Iesu: " Rabbi, bonum est nos hic esse; et faciamus tria tabernacula: tibi unum et Moysi unum et Eliae unum ".
    <verse number="6" style="v"/>Non enim sciebat quid responderet; erant enim exterriti.
    <verse number="7" style="v"/>Et facta est nubes obumbrans eos, et venit vox de nube: " Hic est Filius meus dilectus; audite illum ".
    <verse number="8" style="v"/>Et statim circumspicientes neminem amplius viderunt nisi Iesum tantum secum.
    <verse number="9" style="v"/>Et descendentibus illis de monte, praecepit illis, ne cui, quae vidissent, narrarent, nisi cum Filius hominis a mortuis resurrexerit.
    <verse number="10" style="v"/>Et verbum continuerunt apud se, conquirentes quid esset illud: " a mortuis resurgere ".
    <verse number="11" style="v"/>Et interrogabant eum dicentes: " Quid ergo dicunt scribae quia Eliam oporteat venire primum? ".
    <verse number="12" style="v"/>Qui ait illis: " Elias veniens primo, restituit omnia; et quomodo scriptum est super Filio hominis, ut multa patiatur et contemnatur?
    <verse number="13" style="v"/>Sed dico vobis: Et Elias venit; et fecerunt illi, quaecumque volebant, sicut scriptum est de eo ".
    <verse number="14" style="v"/>Et venientes ad discipulos viderunt turbam magnam circa eos et scribas conquirentes cum illis.
    <verse number="15" style="v"/>Et confestim omnis populus videns eum stupefactus est, et accurrentes salutabant eum.
    <verse number="16" style="v"/>Et interrogavit eos: " Quid inter vos conquiritis? ".
    <verse number="17" style="v"/>Et respondit ei unus de turba: " Magister, attuli filium meum ad te habentem spiritum mutum;
    <verse number="18" style="v"/>et ubicumque eum apprehenderit, allidit eum, et spumat et stridet dentibus et arescit. Et dixi discipulis tuis, ut eicerent illum, et non potuerunt ".
    <verse number="19" style="v"/>Qui respondens eis dicit: " O generatio incredula, quamdiu apud vos ero? Quamdiu vos patiar? Afferte illum ad me ".
    <verse number="20" style="v"/>Et attulerunt illum ad eum. Et cum vidisset illum, spiritus statim conturbavit eum; et corruens in terram volutabatur spumans.
    <verse number="21" style="v"/>Et interrogavit patrem eius: " Quantum temporis est, ex quo hoc ei accidit? ". At ille ait: " Ab infantia;
    <verse number="22" style="v"/>et frequenter eum etiam in ignem et in aquas misit, ut eum perderet; sed si quid potes, adiuva nos, misertus nostri ".
    <verse number="23" style="v"/>Iesus autem ait illi: " "Si potes!". Omnia possibilia credenti ".
    <verse number="24" style="v"/>Et continuo exclamans pater pueri aiebat: " Credo; adiuva incredulitatem meam ".
    <verse number="25" style="v"/>Et cum videret Iesus concurrentem turbam, comminatus est spiritui immundo dicens illi: " Mute et surde spiritus, ego tibi praecipio: Exi ab eo et amplius ne introeas in eum ".
    <verse number="26" style="v"/>Et clamans et multum discerpens eum exiit; et factus est sicut mortuus, ita ut multi dicerent: " Mortuus est! ".
    <verse number="27" style="v"/>Iesus autem tenens manum eius elevavit illum, et surrexit.
    <verse number="28" style="v"/>Et cum introisset in domum, discipuli eius secreto interrogabant eum: " Quare nos non potuimus eicere eum? ".
    <verse number="29" style="v"/>Et dixit illis: " Hoc genus in nullo potest exire nisi in oratione ".
    <verse number="30" style="v"/>Et inde profecti peragrabant Galilaeam; nec volebat quemquam scire.
    <verse number="31" style="v"/>Docebat enim discipulos suos et dicebat illis: " Filius hominis traditur in manus hominum, et occident eum, et occisus post tres dies resurget ".
    <verse number="32" style="v"/>At illi ignorabant verbum et timebant eum interrogare.
    <verse number="33" style="v"/>Et venerunt Capharnaum. Qui cum domi esset, interrogabat eos: " Quid in via tractabatis? ".
    <verse number="34" style="v"/>At illi tacebant. Siquidem inter se in via disputaverant, quis esset maior.
    <verse number="35" style="v"/>Et residens vocavit Duodecim et ait illis: " Si quis vult primus esse, erit omnium novissimus et omnium minister ".
    <verse number="36" style="v"/>Et accipiens puerum, statuit eum in medio eorum; quem ut complexus esset, ait illis:
    <verse number="37" style="v"/>" Quisquis unum ex huiusmodi pueris receperit in nomine meo, me recipit; et, quicumque me susceperit, non me suscipit, sed eum qui me misit ".
    <verse number="38" style="v"/>Dixit illi Ioannes: " Magister, vidimus quendam in nomine tuo eicientem daemonia, et prohibebamus eum, quia non sequebatur nos ".
    <verse number="39" style="v"/>Iesus autem ait: " Nolite prohibere eum. Nemo est enim, qui faciat virtutem in nomine meo et possit cito male loqui de me;
    <verse number="40" style="v"/>qui enim non est adversum nos, pro nobis est.
    <verse number="41" style="v"/>Quisquis enim potum dederit vobis calicem aquae in nomine, quia Christi estis, amen dico vobis: Non perdet mercedem suam.
    <verse number="42" style="v"/>Et quisquis scandalizaverit unum ex his pusillis credentibus in me, bonum est ei magis, ut circumdetur mola asinaria collo eius, et in mare mittatur.
    <verse number="43" style="v"/>Et si scandalizaverit te manus tua, abscide illam: bonum est tibi debilem introire in vitam, quam duas manus habentem ire ingehennam, in ignem inexstinguibilem.
    <verse number="44" style="v"/>()
    <verse number="45" style="v"/>Et si pes tuus te scandalizat, amputa illum: bonum est tibi claudum introire in vitam,quam duos pedes habentem mitti in gehennam.
    <verse number="46" style="v"/>()
    <verse number="47" style="v"/>Et si oculus tuus scandalizat te, eice eum: bonum est tibi luscum introire in regnum Dei, quam duos oculos habentem mitti in gehennam,
    <verse number="48" style="v"/>ubi vermis eorum non moritur, et ignis non exstinguitur;
    <verse number="49" style="v"/>omnis enim igne salietur.
    <verse number="50" style="v"/>Bonum est sal; quod si sal insulsum fuerit, in quo illud condietis? Habete in vobis sal et pacem habete inter vos ".
  </para>
  <chapter number="10" style="c"/>
  <para style="p">
    <verse number="1" style="v"/>Et inde exsurgens venit in fines Iudaeae ultra Iorda nem; et conveniunt iterum turbae ad eum, et, sicut consueverat, iterum docebat illos.
    <verse number="2" style="v"/>Et accedentes pharisaei interrogabant eum, si licet viro uxorem dimittere, tentantes eum.
    <verse number="3" style="v"/>At ille respondens dixit eis: " Quid vobis praecepit Moyses? ".
    <verse number="4" style="v"/>Qui dixerunt: " Moyses permisit libellum repudii scribere et dimittere.
    <verse number="5" style="v"/>Iesus autem ait eis: " Ad duritiam cordis vestri scripsit vobis praeceptum istud.
    <verse number="6" style="v"/>Ab initio autem creaturae masculum et feminam fecit eos.
    <verse number="7" style="v"/>Propter hoc relinquet homo patrem suum et matrem et adhaerebit ad uxorern suam,
    <verse number="8" style="v"/>et erunt duo in carne una; itaque iam non sunt duo sed una caro.
    <verse number="9" style="v"/>Quod ergo Deus coniunxit, homo non separet ".
    <verse number="10" style="v"/>Et domo iterum discipuli de hoc interrogabant eum.
    <verse number="11" style="v"/>Et dicit illis: " Quicumque dimiserit uxorem suam et aliam duxerit, adulterium committit in eam;
    <verse number="12" style="v"/>et si ipsa dimiserit virum suum et alii nupserit, moechatur ".
    <verse number="13" style="v"/>Et offerebant illi parvulos, ut tangeret illos; discipuli autem comminabantur eis.
    <verse number="14" style="v"/>At videns Iesus, indigne tulit et ait illis: " Sinite parvulos venire ad me. Ne prohibueritis eos; talium est enim regnum Dei.
    <verse number="15" style="v"/>Amen dico vobis: Quisquis non receperit regnum Dei velut parvulus, non intrabit in illud ".
    <verse number="16" style="v"/>Et complexans eos benedicebat imponens manus super illos.
    <verse number="17" style="v"/>Et cum egrederetur in viam, accurrens quidam et, genu flexo ante eum, rogabat eum: " Magister bone, quid faciam ut vitam aeternam percipiam? ".
    <verse number="18" style="v"/>Iesus autem dixit ei: " Quid me dicis bonum? Nemo bonus, nisi unus Deus.
    <verse number="19" style="v"/>Praecepta nosti: ne occidas, ne adulteres, ne fureris, ne falsum testimonium dixeris, ne fraudem feceris, honora patrem tuum et matrem ".
    <verse number="20" style="v"/>Ille autem dixit ei: " Magister, haec omnia conservavi a iuventute mea.
    <verse number="21" style="v"/>Iesus autem intuitus eum dilexit eum et dixit illi: " Unum tibi deest: vade, quaecumque habes, vende et da pauperibus et habebis thesaurum in caelo; et veni, sequere me ".
    <verse number="22" style="v"/>Qui contristatus in hoc verbo, abiit maerens: erat enim habens possessiones multas.
    <verse number="23" style="v"/>Et circumspiciens Iesus ait discipulis suis: " Quam difficile, qui pecunias habent, in regnum Dei introibunt ".
    <verse number="24" style="v"/>Discipuli autem obstupescebant in verbis eius. At Iesus rursus respondens ait illis: " Filii, quam diffficile est in regnum Dei introire.
    <verse number="25" style="v"/>Facilius est camelum per foramen acus transire quam divitem intrare in regnum Dei ".
    <verse number="26" style="v"/>Qui magis admirabantur dicentes ad semetipsos: " Et quis potest salvus fieri? ".
    <verse number="27" style="v"/>Intuens illos Iesus ait: " Apud homines impossibile est sed non apud Deum: omnia enim possibilia sunt apud Deum ".
    <verse number="28" style="v"/>Coepit Petrus ei dicere: " Ecce nos dimisimus omnia et secuti sumus te.
    <verse number="29" style="v"/>Ait Iesus: " Amen dico vobis: Nemo est, qui reliquerit domum aut fratres aut sorores aut matrem aut patrem aut filios aut agros propter me et propter evangelium,
    <verse number="30" style="v"/>qui non accipiat centies tantum nunc in tempore hoc, domos et fratres et sorores et matres et filios et agros cum persecutionibus, et in saeculo futuro vitam aeternam.
    <verse number="31" style="v"/>Multi autem erunt primi novissimi, et novissimi primi ".
    <verse number="32" style="v"/>Erant autem in via ascendentes in Hierosolymam, et praecedebat illos Iesus, et stupebant; illi autem sequentes timebant. Et assumens iterum Duodecim coepit illis dicere, quae essent ei eventura:
    <verse number="33" style="v"/>" Ecce ascendimus in Hierosolymam; et Filius hominis tradetur principibus sacerdotum et scribis, et damnabunt eum morte et tradent eum gentibus
    <verse number="34" style="v"/>et illudent ei et conspuent eum et flagellabunt eum et interficient eum, et post tres dies resurget ".
    <verse number="35" style="v"/>Et accedunt ad eum Iacobus et Ioannes filii Zebedaei dicentes ei: " Magister, volumus, ut quodcumque petierimus a te, facias nobis ".
    <verse number="36" style="v"/>At ille dixit eis: " Quid vultis, ut faciam vobis? ".
    <verse number="37" style="v"/>Illi autem dixerunt ei: " Da nobis, ut unus ad dexteram tuam et alius ad sinistram sedeamus in gloria tua ".
    <verse number="38" style="v"/>Iesus autem ait eis: " Nescitis quid petatis. Potestis bibere calicem, quem ego bibo, aut baptismum, quo ego baptizor, baptizari? ".
    <verse number="39" style="v"/>At illi dixerunt ei: " Possumus ". Iesus autem ait eis: " Calicem quidem, quem ego bibo, bibetis et baptismum, quo ego baptizor, baptizabimini;
    <verse number="40" style="v"/>sedere autem ad dexteram meam vel ad sinistram non est meum dare, sed quibus paratum est ".
    <verse number="41" style="v"/>Et audientes decem coeperunt indignari de Iacobo et Ioanne.
    <verse number="42" style="v"/>Et vocans eos Iesus ait illis: " Scitis quia hi, qui videntur principari gentibus, dominantur eis, et principes eorum potestatem habent ipsorum.
    <verse number="43" style="v"/>Non ita est autem in vobis, sed quicumque voluerit fieri maior inter vos, erit vester minister;
    <verse number="44" style="v"/>et, quicumque voluerit in vobis primus esse, erit omnium servus;
    <verse number="45" style="v"/>nam et Filius hominis non venit, ut ministraretur ei, sed ut ministraret et daret animam suam redemptionem pro multis ".
    <verse number="46" style="v"/>Et veniunt Ierichum. Et proficiscente eo de Iericho et discipulis eius et plurima multitudine, filius Timaei Bartimaeus caecus sedebat iuxta viam mendicans.
    <verse number="47" style="v"/>Qui cum audisset quia Iesus Nazarenus est, coepit clamare et dicere: " Fili David Iesu, miserere mei! ".
    <verse number="48" style="v"/>Et comminabantur ei multi, ut taceret; at ille multo magis clamabat: " Fili David, miserere mei! ".
    <verse number="49" style="v"/>Et stans Iesus dixit: " Vocate illum ". Et vocant caecum dicentes ei: " Animaequior esto. Surge, vocat te ".
    <verse number="50" style="v"/>Qui, proiecto vestimento suo, exsiliens venit ad Iesum.
    <verse number="51" style="v"/>Et respondens ei Iesus dixit: " Quid vis tibi faciam? ". Caecus autem dixit ei: " Rabboni, ut videam ".
    <verse number="52" style="v"/>Et Iesus ait illi: " Vade; fides tua te salvum fecit ". Et confestim vidit et sequebatur eum in via.
  </para>
  <chapter number="11" style="c"/>
  <para style="p">
    <verse number="1" style="v"/>Et cum appropinquarent Hierosolymae, Bethphage et Bethaniae ad montem Olivarum, mittit duos ex discipulis suis
    <verse number="2" style="v"/>et ait illis: " Ite in castellum, quod est contra vos, et statim introeuntes illud invenietis pullum ligatum, super quem nemo adhuc hominum sedit; solvite illum et adducite.
    <verse number="3" style="v"/>Et si quis vobis dixerit: "Quid facitis hoc?", dicite: "Domino necessarius est, et continuo illum remittit iterum huc" ".
    <verse number="4" style="v"/>Et abeuntes invenerunt pullum ligatum ante ianuam foris in bivio et solvunt eum.
    <verse number="5" style="v"/>Et quidam de illic stantibus dicebant illis: " Quid facitis solventes pullum? ".
    <verse number="6" style="v"/>Qui dixerunt eis, sicut dixerat Iesus; et dimiserunt eis.
    <verse number="7" style="v"/>Et ducunt pullum ad Iesum et imponunt illi vestimenta sua; et sedit super eum.
    <verse number="8" style="v"/>Et multi vestimenta sua straverunt in via, alii autem frondes, quas exciderant in agris.
    <verse number="9" style="v"/>Et qui praeibant et qui sequebantur, clamabant: " Hosanna! Benedictus, qui venit in nomine Domini!
    <verse number="10" style="v"/>Benedictum, quod venit regnum patris nostri David! Hosanna in excelsis!.
    <verse number="11" style="v"/>Et introivit Hierosolymam in templum; et circumspectis omnibus, cum iam vespera esset hora, exivit in Bethaniam cum Duodecim.
    <verse number="12" style="v"/>Et altera die cum exirent a Bethania, esuriit.
    <verse number="13" style="v"/>Cumque vidisset a longe ficum habentem folia, venit si quid forte inveniret in ea; et cum venisset ad eam, nihil invenit praeter folia: non enim erat tempus ficorum.
    <verse number="14" style="v"/>Et respondens dixit ei: " Iam non amplius in aeternum quisquam fructum ex te manducet ". Et audiebant discipuli eius.
    <verse number="15" style="v"/>Et veniunt Hierosolymam. Et cum introisset in templum, coepit eicere vendentes et ementes in templo et mensas nummulariorum et cathedras vendentium columbas evertit;
    <verse number="16" style="v"/>et non sinebat, ut quisquam vas transferret per templum.
    <verse number="17" style="v"/>Et docebat dicens eis: " Non scriptum est: "Domus mea domus orationis vocabitur omnibus gentibus"? Vos autem fecistis eam speluncam latronum ".
    <verse number="18" style="v"/>Quo audito, principes sacerdotum et scribae quaerebant quomodo eum perderent; timebant enim eum, quoniam universa turba admirabatur super doctrina eius.
    <verse number="19" style="v"/>Et cum vespera facta esset, egrediebantur de civitate.
    <verse number="20" style="v"/>Et cum mane transirent, viderunt ficum aridam factam a radicibus.
    <verse number="21" style="v"/>Et recordatus Petrus dicit ei: " Rabbi, ecce ficus, cui maledixisti, aruit ".
    <verse number="22" style="v"/>Et respondens Iesus ait illis: " Habete fidem Dei!
    <verse number="23" style="v"/>Amen dico vobis: Quicumque dixerit huic monti: "Tollere et mittere in mare", et non haesitaverit in corde suo, sed crediderit quia, quod dixerit, fiat, fiet ei.
    <verse number="24" style="v"/>Propterea dico vobis: Omnia, quaecumque orantes petitis, credite quia iam accepistis, et erunt vobis.
    <verse number="25" style="v"/>Et cum statis in oratione, dimittite, si quid habetis adversus aliquem, ut etPater vester, qui in caelis est, dimittat vobis peccata vestra ".
    <verse number="26" style="v"/>()
    <verse number="27" style="v"/>Et veniunt rursus Hierosolymam. Et cum ambularet in templo, accedunt ad eum summi sacerdotes et scribae et seniores
    <verse number="28" style="v"/>et dicebant illi: " In qua potestate haec facis? Vel quis tibi dedit hanc potestatem, ut ista facias? ".
    <verse number="29" style="v"/>Iesus autem ait illis: " Interrogabo vos unum verbum, et respondete mihi; et dicam vobis, in qua potestate haec faciam:
    <verse number="30" style="v"/>Baptismum Ioannis de caelo erat an ex hominibus? Respondete mihi ".
    <verse number="31" style="v"/>At illi cogitabant secum dicentes: " Si dixerimus: "De caelo", dicet: Quare ergo non credidistis ei?";
    <verse number="32" style="v"/>si autem dixerimus: "Ex hominibus?" ". Timebant populum: omnes enim habebant Ioannem quia vere propheta esset.
    <verse number="33" style="v"/>Et respondentes dicunt Iesu: " Nescimus ". Et Iesus ait illis: " Neque ego dico vobis in qua potestate haec faciam ".
  </para>
  <chapter number="12" style="c"/>
  <para style="p">
    <verse number="1" style="v"/>Et coepit illis in parabolis loqui: " Vineam pastinavit ho mo et circumdedit saepem et fodit lacum et aedificavit turrim et locavit eam agricolis et peregre profectus est.
    <verse number="2" style="v"/>Et misit ad agricolas in tempore servum, ut ab agricolis acciperet de fructu vineae;
    <verse number="3" style="v"/>qui apprehensum eum caeciderunt et dimiserunt vacuum.
    <verse number="4" style="v"/>Et iterum misit ad illos alium servum; et illum in capite vulneraverunt et contumeliis affecerunt.
    <verse number="5" style="v"/>Et alium misit, et illum occiderunt, et plures alios, quosdam caedentes, alios vero occidentes.
    <verse number="6" style="v"/>Adhuc unum habebat, filium dilectum. Misit illum ad eos novissimum dicens: "Reverebuntur filium meum".
    <verse number="7" style="v"/>Coloni autem illi dixerunt ad invicem: "Hic est heres. Venite, occidamus eum, et nostra erit hereditas".
    <verse number="8" style="v"/>Et apprehendentes eum occiderunt et eiecerunt extra vineam.
    <verse number="9" style="v"/>Quid ergo faciet dominus vineae? Veniet et perdet colonos et dabit vineam aliis.
    <verse number="10" style="v"/>Nec Scripturam hanc legistis: "Lapidem quem reprobaverunt aedificantes,hic factus est in caput anguli;
    <verse number="11" style="v"/>a Domino factum est istudet est mirabile in oculis nostris"? ".
    <verse number="12" style="v"/>Et quaerebant eum tenere et timuerunt turbam; cognoverunt enim quoniam ad eos parabolam hanc dixerit. Et relicto eo abierunt.
    <verse number="13" style="v"/>Et mittunt ad eum quosdam ex pharisaeis et herodianis, ut eum caperent in verbo.
    <verse number="14" style="v"/>Qui venientes dicunt ei: " Magister, scimus quia verax es et non curas quemquam; nec enim vides in faciem hominum, sed in veritate viam Dei doces. Licet dare tributum Caesari an non? Dabimus an non dabimus? ".
    <verse number="15" style="v"/>Qui sciens versutiam eorum ait illis: " Quid me tentatis? Afferte mihi denarium, ut videam ".
    <verse number="16" style="v"/>At illi attulerunt. Et ait illis: " Cuius est imago haec et inscriptio?. Illi autem dixerunt ei: " Caesaris ".
    <verse number="17" style="v"/>Iesus autem dixit illis: " Quae sunt Caesaris, reddite Caesari et, quae sunt Dei, Deo ". Et mirabantur super eo.
    <verse number="18" style="v"/>Et veniunt ad eum sadducaei, qui dicunt resurrectionem non esse, et interrogabant eum dicentes:
    <verse number="19" style="v"/>" Magister, Moyses nobis scripsit, ut si cuius frater mortuus fuerit et reliquerit uxorem et filium non reliquerit, accipiat frater eius uxorem et resuscitet semen fratri suo.
    <verse number="20" style="v"/>Septem fratres erant: et primus accepit uxorem et moriens non reliquit semen;
    <verse number="21" style="v"/>et secundus accepit eam et mortuus est, non relicto semine; et tertius similiter;
    <verse number="22" style="v"/>et septem non reliquerunt semen. Novissima omnium defuncta est et mulier.
    <verse number="23" style="v"/>In resurrectione, cum resurrexerint, cuius de his erit uxor? Septem enim habuerunt eam uxorem ".
    <verse number="24" style="v"/>Ait illis Iesus: " Non ideo erratis, quia non scitis Scripturas neque virtutem Dei?
    <verse number="25" style="v"/>Cum enim a mortuis resurrexerint, neque nubent neque nubentur, sed sunt sicut angeli in caelis.
    <verse number="26" style="v"/>De mortuis autem quod resurgant, non legistis in libro Moysis super rubum, quomodo dixerit illi Deus inquiens: "Ego sum Deus Abraham et Deus Isaac et Deus Iacob"?
    <verse number="27" style="v"/>Non est Deus mortuorum sed vivorum! Multum erratis ".
    <verse number="28" style="v"/>Et accessit unus de scribis, qui audierat illos conquirentes, videns quoniam bene illis responderit, interrogavit eum: " Quod est primum omnium mandatum? ".
    <verse number="29" style="v"/>Iesus respondit: " Primum est: "Audi, Israel: Dominus Deus noster Dominus unus est,
    <verse number="30" style="v"/>et diliges Dominum Deum tuum ex toto corde tuo et ex tota anima tua et ex tota mente tua et ex tota virtute tua".
    <verse number="31" style="v"/>Secundum est illud: "Diliges proximum tuum tamquam teipsum". Maius horum aliud mandatum non est ".
    <verse number="32" style="v"/>Et ait illi scriba: " Bene, Magister, in veritate dixisti: "Unus est, et non est alius praeter eum;
    <verse number="33" style="v"/>et diligere eum ex toto corde et ex toto intellectu et ex tota fortitudine" et: "Diligere proximum tamquam seipsum" maius est omnibus holocautomatibus et sacrificiis ".
    <verse number="34" style="v"/>Et Iesus videns quod sapienter respondisset, dixit illi: " Non es longe a regno Dei ". Et nemo iam audebat eum interrogare.
    <verse number="35" style="v"/>Et respondens Iesus dicebat docens in templo: " Quomodo dicunt scribae Christum filium esse David?
    <verse number="36" style="v"/>Ipse David dixit in Spiritu Sancto:Dixit Dominus Domino meo: Sede a dextris meis,donec ponam inimicos tuos sub pedibus tuis".
    <verse number="37" style="v"/>Ipse David dicit eum Dominum, et unde est filius eius? ". Et multa turba eum libenter audiebat.
    <verse number="38" style="v"/>Et dicebat in doctrina sua: " Cavete a scribis, qui volunt in stolis ambulare et salutari in foro
    <verse number="39" style="v"/>et in primis cathedris sedere in synagogis et primos discubitus in cenis;
    <verse number="40" style="v"/>qui devorant domos viduarum et ostentant prolixas orationes. Hi accipient amplius iudicium ".
    <verse number="41" style="v"/>Et sedens contra gazophylacium aspiciebat quomodo turba iactaret aes in gazophylacium; et multi divites iactabant multa.
    <verse number="42" style="v"/>Et cum venisset una vidua pauper, misit duo minuta, quod est quadrans.
    <verse number="43" style="v"/>Et convocans discipulos suos ait illis: " Amen dico vobis: Vidua haec pauper plus omnibus misit, qui miserunt in gazophylacium:
    <verse number="44" style="v"/>Omnes enim ex eo, quod abundabat illis, miserunt; haec vero de penuria sua omnia, quae habuit, misit, totum victum suum ".
  </para>
  <chapter number="13" style="c"/>
  <para style="p">
    <verse number="1" style="v"/>Et cum egrederetur de tem plo, ait illi unus ex discipulis suis: " Magister, aspice quales lapides et quales structurae ".
    <verse number="2" style="v"/>Et Iesus ait illi: " Vides has magnas aedificationes? Hic non relinquetur lapis super lapidem, qui non destruatur ".
    <verse number="3" style="v"/>Et cum sederet in montem Olivarum contra templum, interrogabat eum separatim Petrus et Iacobus et Ioannes et Andreas:
    <verse number="4" style="v"/>" Dic nobis: Quando ista erunt, et quod signum erit, quando haec omnia incipient consummari? ".
    <verse number="5" style="v"/>Iesus autem coepit dicere illis: " Videte, ne quis vos seducat.
    <verse number="6" style="v"/>Multi venient in nomine meo dicentes: "Ego sum", et multos seducent.
    <verse number="7" style="v"/>Cum audieritis autem bella et opiniones bellorum, ne timueritis; oportet fieri sed nondum finis.
    <verse number="8" style="v"/>Exsurget enim gens super gentem, et regnum super regnum, erunt terrae motus per loca, erunt fames; initium dolorum haec.
    <verse number="9" style="v"/>Videte autem vosmetipsos. Tradent vos conciliis, et in synagogis vapulabitis et ante praesides et reges stabitis propter me in testimonium illis.
    <verse number="10" style="v"/>Et in omnes gentes primum oportet praedicari evangelium.
    <verse number="11" style="v"/>Et cum duxerint vos tradentes, nolite praecogitare quid loquamini, sed, quod datum vobis fuerit in illa hora, id loquimini: non enim estis vos loquentes sed Spiritus Sanctus.
    <verse number="12" style="v"/>Et tradet frater fratrem in mortem, et pater filium; et consurgent filii in parentes et morte afficient eos;
    <verse number="13" style="v"/>et eritis odio omnibus propter nomen meum. Qui autem sustinuerit in finem, hic salvus erit.
    <verse number="14" style="v"/>Cum autem videritis abominationem desolationis stantem, ubi non debet, qui legit, intellegat: tunc, qui in Iudaea sunt, fugiant in montes;
    <verse number="15" style="v"/>qui autem super tectum, ne descendat nec introeat, ut tollat quid de domo sua;
    <verse number="16" style="v"/>et, qui in agro erit, non revertatur retro tollere vestimentum suum.
    <verse number="17" style="v"/>Vae autem praegnantibus et nutrientibus in illis diebus!
    <verse number="18" style="v"/>Orate vero, ut hieme non fiat:
    <verse number="19" style="v"/>erunt enim dies illi tribulatio talis, qualis non fuit ab initio creaturae, quam condidit Deus, usque nunc, neque fiet.
    <verse number="20" style="v"/>Et nisi breviasset Dominus dies, non fuisset salva omnis caro. Sed propter electos, quos elegit, breviavit dies.
    <verse number="21" style="v"/>Et tunc, si quis vobis dixerit: "Ecce hic est Christus, ecce illic", ne credideritis.
    <verse number="22" style="v"/>Exsurgent enim pseudochristi et pseudoprophetae et dabunt signa et portenta ad seducendos, si potest fieri, electos.
    <verse number="23" style="v"/>Vos autem videte; praedixi vobis omnia.
    <verse number="24" style="v"/>Sed in illis diebus post tribulationem illam sol contenebrabitur, et luna non dabit splendorem suum,
    <verse number="25" style="v"/>et erunt stellae de caelo decidentes, et virtutes, quae sunt in caelis, movebuntur.
    <verse number="26" style="v"/>Et tunc videbunt Filium hominis venientem in nubibus cum virtute multa et gloria.
    <verse number="27" style="v"/>Et tunc mittet angelos et congregabit electos suos a quattuor ventis, a summo terrae usque ad summum caeli.
    <verse number="28" style="v"/>A ficu autem discite parabolam: cum iam ramus eius tener fuerit et germinaverit folia, cognoscitis quia in proximo sit aestas.
    <verse number="29" style="v"/>Sic et vos, cum videritis haec fieri, scitote quod in proximo sit in ostiis.
    <verse number="30" style="v"/>Amen dico vobis: Non transiet generatio haec, donec omnia ista fiant.
    <verse number="31" style="v"/>Caelum et terra transibunt, verba autem mea non transibunt.
    <verse number="32" style="v"/>De die autem illo vel hora nemo scit, neque angeli in caelo neque Filius, nisi Pater.
    <verse number="33" style="v"/>Videte, vigilate; nescitis enim, quando tempus sit.
    <verse number="34" style="v"/>Sicut homo, qui peregre profectus reliquit domum suam et dedit servis suis potestatem, unicuique opus suum, ianitori quoque praecepit, ut vigilaret.
    <verse number="35" style="v"/>Vigilate ergo; nescitis enim quando dominus domus veniat, sero an media nocte an galli cantu an mane;
    <verse number="36" style="v"/>ne, cum venerit repente, inveniat vos dormientes.
    <verse number="37" style="v"/>Quod autem vobis dico, omnibus dico: Vigilate! ".
  </para>
  <chapter number="14" style="c"/>
  <para style="p">
    <verse number="1" style="v"/>Erat autem Pascha et Azy ma post biduum. Et quaerebant summi sacerdotes et scribae, quomodo eum dolo tenerent et occiderent;
    <verse number="2" style="v"/>dicebant enim: " Non in die festo, ne forte tumultus fieret populi ".
    <verse number="3" style="v"/>Et cum esset Bethaniae in domo Simonis leprosi et recumberet, venit mulier habens alabastrum unguenti nardi puri pretiosi; fracto alabastro, effudit super caput eius.
    <verse number="4" style="v"/>Erant autem quidam indigne ferentes intra semetipsos: " Ut quid perditio ista unguenti facta est?
    <verse number="5" style="v"/>Poterat enim unguentum istud veniri plus quam trecentis denariis et dari pauperibus ". Et fremebant in eam.
    <verse number="6" style="v"/>Iesus autem dixit: " Sinite eam; quid illi molesti estis? Bonum opus operata est in me.
    <verse number="7" style="v"/>Semper enim pauperes habetis vobiscum et, cum volueritis, potestis illis bene facere; me autem non semper habetis.
    <verse number="8" style="v"/>Quod habuit, operata est: praevenit ungere corpus meum in sepulturam.
    <verse number="9" style="v"/>Amen autem dico vobis: Ubicumque praedicatum fuerit evangelium in universum mundum, et, quod fecit haec, narrabitur in memoriam eius ".
    <verse number="10" style="v"/>Et Iudas Iscarioth, unus de Duodecim, abiit ad summos sacerdotes, ut proderet eum illis.
    <verse number="11" style="v"/>Qui audientes gavisi sunt et promiserunt ei pecuniam se daturos. Et quaerebat quomodo illum opportune traderet.
    <verse number="12" style="v"/>Et primo die Azymorum, quando Pascha immolabant, dicunt ei discipuli eius: " Quo vis eamus et paremus, ut manduces Pascha? ".
    <verse number="13" style="v"/>Et mittit duos ex discipulis suis et dicit eis: " Ite in civitatem, et occurret vobis homo lagoenam aquae baiulans; sequimini eum
    <verse number="14" style="v"/>et, quocumque introierit, dicite domino domus: "Magister dicit: Ubi est refectio mea, ubi Pascha cum discipulis meis manducem?".
    <verse number="15" style="v"/>Et ipse vobis demonstrabit cenaculum grande stratum paratum; et illic parate nobis ".
    <verse number="16" style="v"/>Et abierunt discipuli et venerunt in civitatem et invenerunt, sicut dixerat illis, et paraverunt Pascha.
    <verse number="17" style="v"/>Et vespere facto, venit cum Duodecim.
    <verse number="18" style="v"/>Et discumbentibus eis et manducantibus, ait Iesus: " Amen dico vobis: Unus ex vobis me tradet, qui manducat mecum ".
    <verse number="19" style="v"/>Coeperunt contristari et dicere ei singillatim: " Numquid ego? ".
    <verse number="20" style="v"/>Qui ait illis: " Unus ex Duodecim, qui intingit mecum in catino.
    <verse number="21" style="v"/>Nam Filius quidem hominis vadit, sicut scriptum est de eo. Vae autem homini illi, per quem Filius hominis traditur! Bonum est ei, si non esset natus homo ille ".
    <verse number="22" style="v"/>Et manducantibus illis, accepit panem et benedicens fregit et dedit eis et ait: " Sumite: hoc est corpus meum ".
    <verse number="23" style="v"/>Et accepto calice, gratias agens dedit eis; et biberunt ex illo omnes.
    <verse number="24" style="v"/>Et ait illis: " Hic est sanguis meus novi testamenti, qui pro multis effunditur.
    <verse number="25" style="v"/>Amen dico vobis: Iam non bibam de genimine vitis usque in diem illum, cum illud bibam novum in regno Dei ".
    <verse number="26" style="v"/>Et hymno dicto, exierunt in montem Olivarum.
    <verse number="27" style="v"/>Et ait eis Iesus: " Omnes scandalizabimini, quia scriptum est: Percutiam pastorem, et dispergentur oves".
    <verse number="28" style="v"/>Sed posteaquam resurrexero, praecedam vos in Galilaeam ".
    <verse number="29" style="v"/>Petrus autem ait ei: " Et si omnes scandalizati fuerint, sed non ego ".
    <verse number="30" style="v"/>Et ait illi Iesus: " Amen dico tibi: Tu hodie, in nocte hac, priusquam bis gallus vocem dederit, ter me es negaturus ".
    <verse number="31" style="v"/>At ille amplius loquebatur: " Et si oportuerit me commori tibi, non te negabo ". Similiter autem et omnes dicebant.
    <verse number="32" style="v"/>Et veniunt in praedium, cui nomen Gethsemani; et ait discipulis suis: " Sedete hic, donec orem ".
    <verse number="33" style="v"/>Et assumit Petrum et Iacobum et Ioannem secum et coepit pavere et taedere;
    <verse number="34" style="v"/>et ait illis: " Tristis est anima mea usque ad mortem; sustinete hic et vigilate ".
    <verse number="35" style="v"/>Et cum processisset paululum, procidebat super terram et orabat, ut, si fieri posset, transiret ab eo hora;
    <verse number="36" style="v"/>et dicebat: " Abba, Pater! Omnia tibi possibilia sunt. Transfer calicem hunc a me; sed non quod ego volo, sed quod tu ".
    <verse number="37" style="v"/>Et venit et invenit eos dormientes; et ait Petro: " Simon, dormis? Non potuisti una hora vigilare?
    <verse number="38" style="v"/>Vigilate et orate, ut non intretis in tentationem; spiritus quidem promptus, caro vero infirma ".
    <verse number="39" style="v"/>Et iterum abiens oravit, eundem sermonem dicens.
    <verse number="40" style="v"/>Et veniens denuo invenit eos dormientes; erant enim oculi illorum ingravati, et ignorabant quid responderent ei.
    <verse number="41" style="v"/>Et venit tertio et ait illis: " Dormite iam et requiescite? Sufficit, venit hora: ecce traditur Filius hominis in manus peccatorum.
    <verse number="42" style="v"/>Surgite, eamus; ecce, qui me tradit, prope est ".
    <verse number="43" style="v"/>Et confestim, adhuc eo loquente, venit Iudas unus ex Duodecim, et cum illo turba cum gladiis et lignis a summis sacerdotibus et scribis et senioribus.
    <verse number="44" style="v"/>Dederat autem traditor eius signum eis dicens: " Quemcumque osculatus fuero, ipse est; tenete eum et ducite caute ".
    <verse number="45" style="v"/>Et cum venisset, statim accedens ad eum ait: " Rabbi "; et osculatus est eum.
    <verse number="46" style="v"/>At illi manus iniecerunt in eum et tenuerunt eum.
    <verse number="47" style="v"/>Unus autem quidam de circumstantibus educens gladium percussit servum summi sacerdotis et amputavit illi auriculam.
    <verse number="48" style="v"/>Et respondens Iesus ait illis: " Tamquam ad latronem existis cum gladiis et lignis comprehendere me?
    <verse number="49" style="v"/>Cotidie eram apud vos in templo docens, et non me tenuistis; sed adimpleantur Scripturae ".
    <verse number="50" style="v"/>Et relinquentes eum omnes fugerunt.
    <verse number="51" style="v"/>Et adulescens quidam sequebatur eum amictus sindone super nudo, et tenent eum;
    <verse number="52" style="v"/>at ille, reiecta sindone, nudus profugit.
    <verse number="53" style="v"/>Et adduxerunt Iesum ad summum sacerdotem; et conveniunt omnes summi sacerdotes et seniores et scribae.
    <verse number="54" style="v"/>Et Petrus a longe secutus est eum usque intro in atrium summi sacerdotis et sedebat cum ministris et calefaciebat se ad ignem.
    <verse number="55" style="v"/>Summi vero sacerdotes et omne concilium quaerebant adversus Iesum testimonium, ut eum morte afficerent, nec inveniebant.
    <verse number="56" style="v"/>Multi enim testimonium falsum dicebant adversus eum, et convenientia testimonia non erant.
    <verse number="57" style="v"/>Et quidam surgentes falsum testimonium ferebant adversus eum dicentes:
    <verse number="58" style="v"/>" Nos audivimus eum dicentem: "Ego dissolvam templum hoc manu factum et intra triduum aliud non manu factum aedificabo" ".
    <verse number="59" style="v"/>Et ne ita quidem conveniens erat testimonium illorum.
    <verse number="60" style="v"/>Et exsurgens summus sacerdos in medium interrogavit Iesum dicens: " Non respondes quidquam ad ea, quae isti testantur adversum te? ".
    <verse number="61" style="v"/>Ille autem tacebat et nihil respondit. Rursum summus sacerdos interrogabat eum et dicit ei: " Tu es Christus filius Benedicti? ".
    <verse number="62" style="v"/>Iesus autem dixit: " Ego sum, et videbitis Filium hominis a dextris sedentem Virtutis et venientem cum nubibus caeli ".
    <verse number="63" style="v"/>Summus autem sacerdos scindens vestimenta sua ait: " Quid adhuc necessarii sunt nobis testes?
    <verse number="64" style="v"/>Audistis blasphemiam. Quid vobis videtur? ". Qui omnes condemnaverunt eum esse reum mortis.
    <verse number="65" style="v"/>Et coeperunt quidam conspuere eum et velare faciem eius et colaphis eum caedere et dicere ei: " Prophetiza "; et ministri alapis eum caedebant.
    <verse number="66" style="v"/>Et cum esset Petrus in atrio deorsum, venit una ex ancillis summi sacerdotis
    <verse number="67" style="v"/>et, cum vidisset Petrum calefacientem se, aspiciens illum ait: " Et tu cum hoc Nazareno, Iesu, eras! ".
    <verse number="68" style="v"/>At ille negavit dicens: " Neque scio neque novi quid tu dicas! ". Et exiit foras ante atrium, et gallus cantavit.
    <verse number="69" style="v"/>Et ancilla, cum vidisset illum, rursus coepit dicere circumstantibus: " Hic ex illis est! ".
    <verse number="70" style="v"/>At ille iterum negabat. Et post pusillum rursus, qui astabant, dicebant Petro: " Vere ex illis es, nam et Galilaeus es ".
    <verse number="71" style="v"/>Ille autem coepit anathematizare et iurare: " Nescio hominem istum, quem dicitis! ".
    <verse number="72" style="v"/>Et statim iterum gallus cantavit; et recordatus est Petrus verbi, sicut dixerat ei Iesus: " Priusquam gallus cantet bis, ter me negabis ". Et coepit flere.
  </para>
  <chapter number="15" style="c"/>
  <para style="p">
    <verse number="1" style="v"/>Et confestim mane consilium facientes summi sacerdotes cum senioribus et scribis, id est universum concilium, vincientes Iesum duxerunt et tradiderunt Pilato.
    <verse number="2" style="v"/>Et interrogavit eum Pilatus: " Tu es rex Iudaeorum? ". At ille respondens ait illi: " Tu dicis ".
    <verse number="3" style="v"/>Et accusabant eum summi sacerdotes in multis.
    <verse number="4" style="v"/>Pilatus autem rursum interrogabat eum dicens: " Non respondes quidquam? Vide in quantis te accusant ".
    <verse number="5" style="v"/>Iesus autem amplius nihil respondit, ita ut miraretur Pilatus.
    <verse number="6" style="v"/>Per diem autem festum dimittere solebat illis unum ex vinctis, quem peterent.
    <verse number="7" style="v"/>Erat autem qui dicebatur Barabbas, vinctus cum seditiosis, qui in seditione fecerant homicidium.
    <verse number="8" style="v"/>Et cum ascendisset turba, coepit rogare, sicut faciebat illis.
    <verse number="9" style="v"/>Pilatus autem respondit eis et dixit: " Vultis dimittam vobis regem Iudaeorum? ".
    <verse number="10" style="v"/>Sciebat enim quod per invidiam tradidissent eum summi sacerdotes.
    <verse number="11" style="v"/>Pontifices autem concitaverunt turbam, ut magis Barabbam dimitteret eis.
    <verse number="12" style="v"/>Pilatus autem iterum respondens aiebat illis: " Quid ergo vultis faciam regi Iudaeorum? ".
    <verse number="13" style="v"/>At illi iterum clamaverunt: " Crucifige eum! ".
    <verse number="14" style="v"/>Pilatus vero dicebat eis: " Quid enim mali fecit? ". At illi magis clamaverunt: " Crucifige eum! ".
    <verse number="15" style="v"/>Pilatus autem, volens populo satisfacere, dimisit illis Barabbam et tradidit Iesum flagellis caesum, ut crucifigeretur.
    <verse number="16" style="v"/>Milites autem duxerunt eum intro in atrium, quod est praetorium, et convocant totam cohortem.
    <verse number="17" style="v"/>Et induunt eum purpuram et imponunt ei plectentes spineam coronam;
    <verse number="18" style="v"/>et coeperunt salutare eum: " Ave, rex Iudaeorum! ",
    <verse number="19" style="v"/>et percutiebant caput eius arundine et conspuebant eum et ponentes genua adorabant eum.
    <verse number="20" style="v"/>Et postquam illuserunt ei, exuerunt illum purpuram et induerunt eum vestimentis suis. Et educunt illum, ut crucifigerent eum.
    <verse number="21" style="v"/>Et angariant praetereuntem quempiam Simonem Cyrenaeum venientem de villa, patrem Alexandri et Rufi, ut tolleret crucem eius.
    <verse number="22" style="v"/>Et perducunt illum in Golgotha locum, quod est interpretatum Calvariae locus.
    <verse number="23" style="v"/>Et dabant ei myrrhatum vinum; ille autem non accepit.
    <verse number="24" style="v"/>Et crucifigunt eum et dividunt vestimenta eius, mittentes sortem super eis, quis quid tolleret.
    <verse number="25" style="v"/>Erat autem hora tertia, et crucifixerunt eum.
    <verse number="26" style="v"/>Et erat titulus causae eius inscriptus: " Rex Iudaeorum ".
    <verse number="27" style="v"/>Et cum eo crucifigunt duos latrones, unum a dextris et alium asinistris eius.
    <verse number="28" style="v"/>()
    <verse number="29" style="v"/>Et praetereuntes blasphemabant eum moventes capita sua et dicentes: " Vah, qui destruit templum et in tribus diebus aedificat;
    <verse number="30" style="v"/>salvum fac temetipsum descendens de cruce! ".
    <verse number="31" style="v"/>Similiter et summi sacerdotes ludentes ad alterutrum cum scribis dicebant: " Alios salvos fecit, seipsum non potest salvum facere.
    <verse number="32" style="v"/>Christus rex Israel descendat nunc de cruce, ut videamus et credamus ". Etiam qui cum eo crucifixi erant, conviciabantur ei.
    <verse number="33" style="v"/>Et, facta hora sexta, tenebrae factae sunt per totam terram usque in horam nonam.
    <verse number="34" style="v"/>Et hora nona exclamavit Iesus voce magna: " Heloi, Heloi, lema sabacthani? ", quod est interpretatum: " Deus meus, Deus meus, ut quid dereliquisti me? ".
    <verse number="35" style="v"/>Et quidam de circumstantibus audientes dicebant: " Ecce, Eliam vocat ".
    <verse number="36" style="v"/>Currens autem unus et implens spongiam aceto circumponensque calamo potum dabat ei dicens: " Sinite, videamus, si veniat Elias ad deponendum eum ".
    <verse number="37" style="v"/>Iesus autem, emissa voce magna, exspiravit.
    <verse number="38" style="v"/>Et velum templi scissum est in duo a sursum usque deorsum.
    <verse number="39" style="v"/>Videns autem centurio, qui ex adverso stabat, quia sic clamans exspirasset, ait: " Vere homo hic Filius Dei erat ".
    <verse number="40" style="v"/>Erant autem et mulieres de longe aspicientes, inter quas et Maria Magdalene et Maria Iacobi minoris et Iosetis mater et Salome,
    <verse number="41" style="v"/>quae, cum esset in Galilaea, sequebantur eum et ministrabant ei, et aliae multae, quae simul cum eo ascenderant Hierosolymam.
    <verse number="42" style="v"/>Et cum iam sero esset factum, quia erat Parasceve, quod est ante sabbatum,
    <verse number="43" style="v"/>venit Ioseph ab Arimathaea nobilis decurio, qui et ipse erat exspectans regnum Dei, et audacter introivit ad Pilatum et petiit corpus Iesu.
    <verse number="44" style="v"/>Pilatus autem miratus est si iam obisset, et, accersito centurione, interrogavit eum si iam mortuus esset,
    <verse number="45" style="v"/>et, cum cognovisset a centurione, donavit corpus Ioseph.
    <verse number="46" style="v"/>Is autem mercatus sindonem et deponens eum involvit sindone et posuit eum in monumento, quod erat excisum de petra, et advolvit lapidem ad ostium monumenti.
    <verse number="47" style="v"/>Maria autem Magdalene et Maria Iosetis aspiciebant, ubi positus esset.
  </para>
  <chapter number="16" style="c"/>
  <para style="p">
    <verse number="1" style="v"/>Et cum transisset sabbatum, Maria Magdalene et Maria Iacobi et Salome emerunt aromata, ut venientes ungerent eum.
    <verse number="2" style="v"/>Et valde mane, prima sabbatorum, veniunt ad monumentum, orto iam sole.
    <verse number="3" style="v"/>Et dicebant ad invicem: " Quis revolvet nobis lapidem ab ostio monumenti? ".
    <verse number="4" style="v"/>Et respicientes vident revolutum lapidem; erat quippe magnus valde.
    <verse number="5" style="v"/>Et introeuntes in monumentum viderunt iuvenem sedentem in dextris, coopertum stola candida, et obstupuerunt.
    <verse number="6" style="v"/>Qui dicit illis: " Nolite expavescere! Iesum quaeritis Nazarenum crucifixum. Surrexit, non est hic; ecce locus, ubi posuerunt eum.
    <verse number="7" style="v"/>Sed ite, dicite discipulis eius et Petro: "Praecedit vos in Galilaeam. Ibi eum videbitis, sicut dixit vobis" ".
    <verse number="8" style="v"/>Et exeuntes fugerunt de monumento; invaserat enim eas tremor et pavor, et nemini quidquam dixerunt, timebant enim.
    <verse number="9" style="v"/>Surgens autem mane, prima sabbati, apparuit primo Mariae Magdalenae, de qua eiecerat septem daemonia.
    <verse number="10" style="v"/>Illa vadens nuntiavit his, qui cum eo fuerant, lugentibus et flentibus;
    <verse number="11" style="v"/>et illi audientes quia viveret et visus esset ab ea, non crediderunt.
    <verse number="12" style="v"/>Post haec autem duobus ex eis ambulantibus ostensus est in alia effigie euntibus in villam;
    <verse number="13" style="v"/>et illi euntes nuntiaverunt ceteris, nec illis crediderunt.
    <verse number="14" style="v"/>Novissime recumbentibus illis Undecim apparuit, et exprobravit incredulitatem illorum et duritiam cordis, quia his, qui viderant eum resuscitatum, non crediderant.
    <verse number="15" style="v"/>Et dixit eis: " Euntes in mundum universum praedicate evangelium omni creaturae.
    <verse number="16" style="v"/>Qui crediderit et baptizatus fuerit, salvus erit; qui vero non crediderit, condemnabitur.
    <verse number="17" style="v"/>Signa autem eos, qui crediderint, haec sequentur: in nomine meo daemonia eicient, linguis loquentur novis,
    <verse number="18" style="v"/>serpentes tollent, et, si mortiferum quid biberint, non eos nocebit, super aegrotos manus imponent, et bene habebunt ".
    <verse number="19" style="v"/>Et Dominus quidem Iesus, postquam locutus est eis, assumptus est in caelum et sedit a dextris Dei.
    <verse number="20" style="v"/>Illi autem profecti praedicaverunt ubique, Domino cooperante et sermonem confirmante, sequentibus signis.
  </para>
</usx>
