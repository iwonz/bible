<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader/>
  <text>
    <body>
      <div type="book" n="Mark">
        <div type="chapter" n="1">
          <ab n="1">Initium evangelii Iesu Christi Filii Dei.</ab>
          <ab n="2">Sicut scriptum est in Isaia propheta: Ecce mitto angelum meum ante faciem tuam,qui praeparabit viam tuam;</ab>
          <ab n="3">vox clamantis in deserto:Parate viam Domini, rectas facite semitas eius" ",</ab>
          <ab n="4">fuit Ioannes Baptista in deserto praedicans baptismum paenitentiae in remissionem peccatorum.</ab>
          <ab n="5">Et egrediebatur ad illum omnis Iudaeae regio et Hierosolymitae universi et baptizabantur ab illo in Iordane flumine confitentes peccata sua.</ab>
          <ab n="6">Et erat Ioannes vestitus pilis cameli, et zona pellicea circa lumbos eius, et locustas et mel silvestre edebat.</ab>
          <ab n="7">Et praedicabat dicens: " Venit fortior me post me, cuius non sum dignus procumbens solvere corrigiam calceamentorum eius.</ab>
          <ab n="8">Ego baptizavi vos aqua; ille vero baptizabit vos in Spiritu Sancto ".</ab>
          <ab n="9">Et factum est in diebus illis, venit Iesus a Nazareth Galilaeae et baptizatus est in Iordane ab Ioanne.</ab>
          <ab n="10">Et statim ascendens de aqua vidit apertos caelos et Spiritum tamquam columbam descendentem in ipsum;</ab>
          <ab n="11">et vox facta est de caelis: " Tu es Filius meus dilectus; in te complacui ".</ab>
          <ab n="12">Et statim Spiritus expellit eum in desertum.</ab>
          <ab n="13">Et erat in deserto quadraginta diebus et tentabatur a Satana; eratque cum bestiis, et angeli ministrabant illi.</ab>
          <ab n="14">Postquam autem traditus est Ioannes, venit Iesus in Galilaeam praedicans evangelium Dei</ab>
          <ab n="15">et dicens: " Impletum est tempus, et appropinquavit regnum Dei; paenitemini et credite evangelio ".</ab>
          <ab n="16">Et praeteriens secus mare Galilaeae vidit Simonem et Andream fratrem Simonis mittentes in mare; erant enim piscatores.</ab>
          <ab n="17">Et dixit eis Iesus: " Venite post me, et faciam vos fieri piscatores hominum ".</ab>
          <ab n="18">Et protinus, relictis retibus, secuti sunt eum.</ab>
          <ab n="19">Et progressus pusillum vidit Iacobum Zebedaei et Ioannem fratrem eius, et ipsos in navi componentes retia,</ab>
          <ab n="20">et statim vocavit illos. Et, relicto patre suo Zebedaeo in navi cum mercennariis, abierunt post eum.</ab>
          <ab n="21">Et ingrediuntur Capharnaum. Et statim sabbatis ingressus synagogam docebat.</ab>
          <ab n="22">Et stupebant super doctrina eius: erat enim docens eos quasi potestatem habens et non sicut scribae.</ab>
          <ab n="23">Et statim erat in synagoga eorum homo in spiritu immundo; et exclamavit</ab>
          <ab n="24">dicens: " Quid nobis et tibi, Iesu Nazarene? Venisti perdere nos? Scio qui sis: Sanctus Dei ".</ab>
          <ab n="25">Et comminatus est ei Iesus dicens: " Obmutesce et exi de homine! ".</ab>
          <ab n="26">Et discerpens eum spiritus immundus et exclamans voce magna exivit ab eo.</ab>
          <ab n="27">Et mirati sunt omnes, ita ut conquirerent inter se dicentes: " Quidnam est hoc? Doctrina nova cum potestate; et spiritibus immundis imperat, et oboediunt ei ".</ab>
          <ab n="28">Et processit rumor eius statim ubique in omnem regionem Galilaeae.</ab>
          <ab n="29">Et protinus egredientes de synagoga venerunt in domum Simonis et Andreae cum Iacobo et Ioanne.</ab>
          <ab n="30">Socrus autem Simonis decumbebat febricitans; et statim dicunt ei de illa.</ab>
          <ab n="31">Et accedens elevavit eam apprehensa manu; et dimisit eam febris, et ministrabat eis.</ab>
          <ab n="32">Vespere autem facto, cum occidisset sol, afferebant ad eum omnes male habentes et daemonia habentes;</ab>
          <ab n="33">et erat omnis civitas congregata ad ianuam.</ab>
          <ab n="34">Et curavit multos, qui vexabantur variis languoribus, et daemonia multa eiecit et non sinebat loqui daemonia, quoniam sciebant eum.</ab>
          <ab n="35">Et diluculo valde mane surgens egressus est et abiit in desertum locum ibique orabat.</ab>
          <ab n="36">Et persecutus est eum Simon et qui cum illo erant;</ab>
          <ab n="37">et cum invenissent eum, dixerunt ei: " Omnes quaerunt te! ".</ab>
          <ab n="38">Et ait illis: " Eamus alibi in proximos vicos, ut et ibi praedicem: ad hoc enim veni ".</ab>
          <ab n="39">Et venit praedicans in synagogis eorum per omnem Galilaeam et daemonia eiciens.</ab>
          <ab n="40">Et venit ad eum leprosus deprecans eum et genu flectens et dicens ei: " Si vis, potes me mundare ".</ab>
          <ab n="41">Et misertus extendens manum suam tetigit eum et ait illi: " Volo, mundare! ";</ab>
          <ab n="42">et statim discessit ab eo lepra, et mundatus est.</ab>
          <ab n="43">Et infremuit in eum statimque eiecit illum</ab>
          <ab n="44">et dicit ei: "Vide, nemini quidquam dixeris; sed vade, ostende te sacerdoti et offer pro emundatione tua, quae praecepit Moyses, in testimonium illis ".</ab>
          <ab n="45">At ille egressus coepit praedicare multum et diffamare sermonem, ita ut iam non posset manifesto in civitatem introire, sed foris in desertis locis erat; et conveniebant ad eum undique.</ab>
        </div>
        <div type="chapter" n="2">
          <ab n="1">Et iterum intravit Capharnaum post dies, et auditum est quod in domo esset.</ab>
          <ab n="2">Et convenerunt multi, ita ut non amplius caperentur neque ad ianuam, et loquebatur eis verbum.</ab>
          <ab n="3">Et veniunt ferentes ad eum paralyticum, qui a quattuor portabatur.</ab>
          <ab n="4">Et cum non possent offerre eum illi prae turba, nudaverunt tectum, ubi erat, et perfodientes summittunt grabatum, in quo paralyticus iacebat.</ab>
          <ab n="5">Cum vidisset autem Iesus fidem illorum, ait paralytico: " Fili, dimittuntur peccata tua ".</ab>
          <ab n="6">Erant autem illic quidam de scribis sedentes et cogitantes in cordibus suis:</ab>
          <ab n="7">" Quid hic sic loquitur? Blasphemat! Quis potest dimittere peccata nisi solus Deus? ".</ab>
          <ab n="8">Quo statim cognito Iesus spiritu suo quia sic cogitarent intra se, dicit illis: " Quid ista cogitatis in cordibus vestris?</ab>
          <ab n="9">Quid est facilius, dicere paralytico: "Dimittuntur peccata tua", an dicere: "Surge et tolle grabatum tuum et ambula"?</ab>
          <ab n="10">Ut autem sciatis quia potestatem habet Filius hominis interra dimittendi peccata - ait paralytico -:</ab>
          <ab n="11">Tibi dico: Surge, tolle grabatum tuum et vade in domum tuam ".</ab>
          <ab n="12">Et surrexit et protinus sublato grabato abiit coram omnibus, ita ut admirarentur omnes et glorificarent Deum dicentes: " Numquam sic vidimus!.</ab>
          <ab n="13">Et egressus est rursus ad mare; omnisque turba veniebat ad eum, et docebat eos.</ab>
          <ab n="14">Et cum praeteriret, vidit Levin Alphaei sedentem ad teloneum et ait illi: " Sequere me ". Et surgens secutus est eum.</ab>
          <ab n="15">Et factum est, cum accumberet in domo illius, et multi publicani et peccatores simul discumbebant cum Iesu et discipulis eius; erant enim multi et sequebantur eum.</ab>
          <ab n="16">Et scribae pharisaeorum, videntes quia manducaret cum peccatoribus et publicanis, dicebant discipulis eius: " Quare cum publicanis et peccatoribus manducat? ".</ab>
          <ab n="17">Et Iesus hoc audito ait illis: " Non necesse habent sani medicum, sed qui male habent; non veni vocare iustos sed peccatores ".</ab>
          <ab n="18">Et erant discipuli Ioannis et pharisaei ieiunantes. Et veniunt et dicunt illi: " Cur discipuli Ioannis et discipuli pharisaeorum ieiunant, tui autem discipuli non ieiunant? ".</ab>
          <ab n="19">Et ait illis Iesus: " Numquid possunt convivae nuptiarum, quamdiu sponsus cum illis est, ieiunare? Quanto tempore habent secum sponsum, non possunt ieiunare;</ab>
          <ab n="20">venient autem dies, cum auferetur ab eis sponsus, et tunc ieiunabunt in illa die.</ab>
          <ab n="21">Nemo assumentum panni rudis assuit vestimento veteri; alioquin supplementum aufert aliquid ab eo, novum a veteri, et peior scissura fit.</ab>
          <ab n="22">Et nemo mittit vinum novellum in utres veteres, alioquin dirumpet vinum utres et vinum perit et utres; sed vinum novum in utres novos ".</ab>
          <ab n="23">Et factum est, cum ipse sabbatis ambularet per sata, discipuli eius coeperunt praegredi vellentes spicas.</ab>
          <ab n="24">Pharisaei autem dicebant ei: " Ecce, quid faciunt sabbatis, quod non licet? ".</ab>
          <ab n="25">Et ait illis: " Numquam legistis quid fecerit David, quando necessitatem habuit et esuriit ipse et qui cum eo erant?</ab>
          <ab n="26">Quomodo introivit in domum Dei sub Abiathar principe sacerdotum et panes propositionis manducavit, quos non licet manducare nisi sacerdotibus, et dedit etiam eis, qui cum eo erant? ".</ab>
          <ab n="27">Et dicebat eis: " Sabbatum propter hominem factum est, et non homo propter sabbatum;</ab>
          <ab n="28">itaque dominus est Filius hominis etiam sabbati ".</ab>
        </div>
        <div type="chapter" n="3">
          <ab n="1">Et introivit iterum in synago gam. Et erat ibi homo habens manum aridam;</ab>
          <ab n="2">et observabant eum, si sabbatis curaret illum, ut accusarent eum.</ab>
          <ab n="3">Et ait homini habenti manum aridam: " Surge in medium ".</ab>
          <ab n="4">Et dicit eis: " Licet sabbatis bene facere an male? Animam salvam facere an perdere? ". At illi tacebant.</ab>
          <ab n="5">Et circumspiciens eos cum ira, contristatus super caecitate cordis eorum, dicit homini: " Extende manum ". Et extendit, et restituta est manus eius.</ab>
          <ab n="6">Et exeuntes pharisaei statim cum herodianis consilium faciebant adversus eum quomodo eum perderent.</ab>
          <ab n="7">Et Iesus cum discipulis suis secessit ad mare. Et multa turba a Galilaea secuta est et a Iudaea</ab>
          <ab n="8">et ab Hierosolymis et ab Idumaea; et, qui trans Iordanem et circa Tyrum et Sidonem, multitudo magna, audientes, quae faciebat, venerunt ad eum.</ab>
          <ab n="9">Et dixit discipulis suis, ut navicula sibi praesto esset propter turbam, ne comprimerent eum.</ab>
          <ab n="10">Multos enim sanavit, ita ut irruerent in eum, ut illum tangerent, quotquot habebant plagas.</ab>
          <ab n="11">Et spiritus immundi, cum illum videbant, procidebant ei et clamabant dicentes: " Tu es Filius Dei! ".</ab>
          <ab n="12">Et vehementer comminabatur eis, ne manifestarent illum.</ab>
          <ab n="13">Et ascendit in montem et vocat ad se, quos voluit ipse, et venerunt ad eum.</ab>
          <ab n="14">Et fecit Duodecim, ut essent cum illo, et ut mitteret eos praedicare</ab>
          <ab n="15">habentes potestatem eiciendi daemonia:</ab>
          <ab n="16">et imposuit Simoni nomen Petrum;</ab>
          <ab n="17">et Iacobum Zebedaei et Ioannem fratrem Iacobi, et imposuit eis nomina Boanerges, quod est Filii tonitrui;</ab>
          <ab n="18">et Andream et Philippum et Bartholomaeum et Matthaeum et Thomam et Iacobum Alphaei et Thaddaeum et Simonem Chananaeum</ab>
          <ab n="19">et Iudam Iscarioth, qui et tradidit illum.</ab>
          <ab n="20">Et venit ad domum; et convenit iterum turba, ita ut non possent neque panem manducare.</ab>
          <ab n="21">Et cum audissent sui, exierunt tenere eum; dicebant enim: " In furorem versus est ".</ab>
          <ab n="22">Et scribae, qui ab Hierosolymis descenderant, dicebant: " Beelzebul habet " et: " In principe daemonum eicit daemonia ".</ab>
          <ab n="23">Et convocatis eis, in parabolis dicebat illis: " Quomodo potest Satanas Satanam eicere?</ab>
          <ab n="24">Et si regnum in se dividatur, non potest stare regnum illud;</ab>
          <ab n="25">et si domus in semetipsam dispertiatur, non poterit domus illa stare.</ab>
          <ab n="26">Et si Satanas consurrexit in semetipsum et dispertitus est, non potest stare, sed finem habet.</ab>
          <ab n="27">Nemo autem potest in domum fortis ingressus vasa eius diripere, nisi prius fortem alliget; et tunc domum eius diripiet.</ab>
          <ab n="28">Amen dico vobis: Omnia dimittentur filiis hominum peccata et blasphemiae, quibus blasphemaverint;</ab>
          <ab n="29">qui autem blasphemaverit in Spiritum Sanctum, non habet remissionem in aeternum, sed reus est aeterni delicti ".</ab>
          <ab n="30">Quoniam dicebant: " Spiritum immundum habet ".</ab>
          <ab n="31">Et venit mater eius et fratres eius, et foris stantes miserunt ad eum vocantes eum.</ab>
          <ab n="32">Et sedebat circa eum turba, et dicunt ei: " Ecce mater tua et fratres tui et sorores tuae foris quaerunt te ".</ab>
          <ab n="33">Et respondens eis ait: " Quae est mater mea et fratres mei? ".</ab>
          <ab n="34">Et circumspiciens eos, qui in circuitu eius sedebant, ait: " Ecce mater mea et fratres mei.</ab>
          <ab n="35">Qui enim fecerit voluntatem Dei, hic frater meus et soror mea et mater est ".</ab>
        </div>
        <div type="chapter" n="4">
          <ab n="1">Et iterum coepit docere ad ma re. Et congregatur ad eum tur ba plurima, ita ut in navem ascendens sederet in mari, et omnis turba circa mare super terram erant.</ab>
          <ab n="2">Et docebat eos in parabolis multa et dicebat illis in doctrina sua:</ab>
          <ab n="3">" Audite. Ecce exiit seminans ad seminandum.</ab>
          <ab n="4">Et factum est, dum seminat, aliud cecidit circa viam, et venerunt volucres et comederunt illud.</ab>
          <ab n="5">Aliud cecidit super petrosa, ubi non habebat terram multam, et statim exortum est, quoniam non habebat altitudinem terrae;</ab>
          <ab n="6">et quando exortus est sol, exaestuavit et, eo quod non haberet radicem, exaruit.</ab>
          <ab n="7">Et aliud cecidit in spinas, et ascenderunt spinae et suffocaverunt illud, et fructum non dedit.</ab>
          <ab n="8">Et alia ceciderunt in terram bonam et dabant fructum: ascendebant et crescebant et afferebant unum triginta et unum sexaginta et unum centum ".</ab>
          <ab n="9">Et dicebat: " Qui habet aures audiendi, audiat ".</ab>
          <ab n="10">Et cum esset singularis, interrogaverunt eum hi, qui circa eum erant cum Duodecim, parabolas.</ab>
          <ab n="11">Et dicebat eis: " Vobis datum est mysterium regni Dei; illis autem, qui foris sunt, in parabolis omnia fiunt,</ab>
          <ab n="12">ut videntes videant et non videant,et audientes audiant et non intellegant,ne quando convertantur,et dimittatur eis ".</ab>
          <ab n="13">Et ait illis: " Nescitis parabolam hanc, et quomodo omnes parabolas cognoscetis?</ab>
          <ab n="14">Qui seminat, verbum seminat.</ab>
          <ab n="15">Hi autem sunt, qui circa viam, ubi seminatur verbum: et cum audierint, confestim venit Satanas et aufert verbum, quod seminatum est in eos.</ab>
          <ab n="16">Et hi sunt, qui super petrosa seminantur: qui cum audierint verbum, statim cum gaudio accipiunt illud</ab>
          <ab n="17">et non habent radicem in se, sed temporales sunt; deinde orta tribulatione vel persecutione propter verbum, confestim scandalizantur.</ab>
          <ab n="18">Et alii sunt, qui in spinis seminantur: hi sunt, qui verbum audierunt,</ab>
          <ab n="19">et aerumnae saeculi et deceptio divitiarum et circa reliqua concupiscentiae introeuntes suffocant verbum, et sine fructu efficitur.</ab>
          <ab n="20">Et hi sunt, qui super terram bonam seminati sunt: qui audiunt verbum et suscipiunt et fructificant unum triginta et unum sexaginta et unum centum.</ab>
          <ab n="21">Et dicebat illis: " Numquid venit lucerna, ut sub modio ponatur aut sub lecto? Nonne ut super candelabrum ponatur?</ab>
          <ab n="22">Non enim est aliquid absconditum, nisi ut manifestetur, nec factum est occultum, nisi ut in palam veniat.</ab>
          <ab n="23">Si quis habet aures audiendi, audiat ".</ab>
          <ab n="24">Et dicebat illis: " Videte quid audiatis. In qua mensura mensi fueritis, remetietur vobis et adicietur vobis.</ab>
          <ab n="25">Qui enim habet, dabitur illi; et, qui non habet, etiam quod habet, auferetur ab illo ".</ab>
          <ab n="26">Et dicebat: " Sic est regnum Dei, quemadmodum si homo iaciat sementem in terram</ab>
          <ab n="27">et dormiat et exsurgat nocte ac die, et semen germinet et increscat, dum nescit ille.</ab>
          <ab n="28">Ultro terra fructificat primum herbam, deinde spicam, deinde plenum frumentum in spica.</ab>
          <ab n="29">Et cum se produxerit fructus, statim mittit falcem, quoniam adest messis ".</ab>
          <ab n="30">Et dicebat: " Quomodo assimilabimus regnum Dei aut in qua parabola ponemus illud?</ab>
          <ab n="31">Sicut granum sinapis, quod cum seminatum fuerit in terra, minus est omnibus seminibus, quae sunt in terra;</ab>
          <ab n="32">et cum seminatum fuerit, ascendit et fit maius omnibus holeribus et facit ramos magnos, ita ut possint sub umbra eius aves caeli habitare ".</ab>
          <ab n="33">Et talibus multis parabolis loquebatur eis verbum, prout poterant audire;</ab>
          <ab n="34">sine parabola autem non loquebatur eis. Seorsum autem discipulis suis disserebat omnia.</ab>
          <ab n="35">Et ait illis illa die, cum sero esset factum: " Transeamus contra ".</ab>
          <ab n="36">Et dimittentes turbam, assumunt eum, ut erat in navi; et aliae naves erant cum illo.</ab>
          <ab n="37">Et exoritur procella magna venti, et fluctus se mittebant in navem, ita ut iam impleretur navis.</ab>
          <ab n="38">Et erat ipse in puppi supra cervical dormiens; et excitant eum et dicunt ei: " Magister, non ad te pertinet quia perimus? ".</ab>
          <ab n="39">Et exsurgens comminatus est vento et dixit mari: " Tace, obmutesce! ". Et cessavit ventus, et facta est tranquillitas magna.</ab>
          <ab n="40">Et ait illis: " Quid timidi estis? Necdum habetis fidem? ".</ab>
          <ab n="41">Et timuerunt magno timore et dicebant ad alterutrum: " Quis putas est iste, quia et ventus et mare oboediunt ei? ".</ab>
        </div>
        <div type="chapter" n="5">
          <ab n="1">Et venerunt trans fretum maris in regionem Gerasenorum.</ab>
          <ab n="2">Et exeunte eo de navi, statim occurrit ei de monumentis homo in spiritu immundo,</ab>
          <ab n="3">qui domicilium habebat in monumentis; et neque catenis iam quisquam eum poterat ligare,</ab>
          <ab n="4">quoniam saepe compedibus et catenis vinctus dirupisset catenas et compedes comminuisset, et nemo poterat eum domare;</ab>
          <ab n="5">et semper nocte ac die in monumentis et in montibus erat clamans et concidens se lapidibus.</ab>
          <ab n="6">Et videns Iesum a longe cucurrit et adoravit eum</ab>
          <ab n="7">et clamans voce magna dicit: " Quid mihi et tibi, Iesu, fili Dei Altissimi? Adiuro te per Deum, ne me torqueas ".</ab>
          <ab n="8">Dicebat enim illi: " Exi, spiritus immunde, ab homine ".</ab>
          <ab n="9">Et interrogabat eum: " Quod tibi nomen est? ". Et dicit ei: " Legio nomen mihi est, quia multi sumus ".</ab>
          <ab n="10">Et deprecabatur eum multum, ne se expelleret extra regionem.</ab>
          <ab n="11">Erat autem ibi circa montem grex porcorum magnus pascens;</ab>
          <ab n="12">et deprecati sunt eum dicentes: " Mitte nos in porcos, ut in eos introeamus ".</ab>
          <ab n="13">Et concessit eis. Et exeuntes spiritus immundi introierunt in porcos. Et magno impetu grex ruit per praecipitium in mare, ad duo milia, et suffocabantur in mari.</ab>
          <ab n="14">Qui autem pascebant eos, fugerunt et nuntiaverunt in civitatem et in agros; et egressi sunt videre quid esset facti.</ab>
          <ab n="15">Et veniunt ad Iesum; et vident illum, qui a daemonio vexabatur, sedentem, vestitum et sanae mentis, eum qui legionem habuerat, et timuerunt.</ab>
          <ab n="16">Et qui viderant, narraverunt illis qualiter factum esset ei, qui daemonium habuerat, et de porcis.</ab>
          <ab n="17">Et rogare eum coeperunt, ut discederet a finibus eorum.</ab>
          <ab n="18">Cumque ascenderet navem, qui daemonio vexatus fuerat, deprecabatur eum, ut esset cum illo.</ab>
          <ab n="19">Et non admisit eum, sed ait illi: " Vade in domum tuam ad tuos et annuntia illis quanta tibi Dominus fecerit et misertus sit tui ".</ab>
          <ab n="20">Et abiit et coepit praedicare in Decapoli quanta sibi fecisset Iesus, et omnes mirabantur.</ab>
          <ab n="21">Et cum transcendisset Iesus in navi rursus trans fretum, convenit turba multa ad illum, et erat circa mare.</ab>
          <ab n="22">Et venit quidam de archisynagogis nomine Iairus et videns eum procidit ad pedes eius</ab>
          <ab n="23">et deprecatur eum multum dicens: " Filiola mea in extremis est; veni, impone manus super eam, ut salva sit et vivat ".</ab>
          <ab n="24">Et abiit cum illo. Et sequebatur eum turba multa et comprimebant illum.</ab>
          <ab n="25">Et mulier, quae erat in profluvio sanguinis annis duodecim</ab>
          <ab n="26">et fuerat multa perpessa a compluribus medicis et erogaverat omnia sua nec quidquam profecerat, sed magis deterius habebat,</ab>
          <ab n="27">cum audisset de Iesu, venit in turba retro et tetigit vestimentum eius;</ab>
          <ab n="28">dicebat enim: " Si vel vestimenta eius tetigero, salva ero ".</ab>
          <ab n="29">Et confestim siccatus est fons sanguinis eius, et sensit corpore quod sanata esset a plaga.</ab>
          <ab n="30">Et statim Iesus cognoscens in semetipso virtutem, quae exierat de eo, conversus ad turbam aiebat: " Quis tetigit vestimenta mea? ".</ab>
          <ab n="31">Et dicebant ei discipuli sui: " Vides turbam comprimentem te et dicis: Quis me tetigit?" ".</ab>
          <ab n="32">Et circumspiciebat videre eam, quae hoc fecerat.</ab>
          <ab n="33">Mulier autem timens et tremens, sciens quod factum esset in se, venit et procidit ante eum et dixit ei omnem veritatem.</ab>
          <ab n="34">Ille autem dixit ei: " Filia, fides tua te salvam fecit. Vade in pace et esto sana a plaga tua ".</ab>
          <ab n="35">Adhuc eo loquente, veniunt ab archisynagogo dicentes: " Filia tua mortua est; quid ultra vexas magistrum? ".</ab>
          <ab n="36">Iesus autem, verbo, quod dicebatur, audito, ait archisynagogo: " Noli timere; tantummodo crede! ".</ab>
          <ab n="37">Et non admisit quemquam sequi se nisi Petrum et Iacobum et Ioannem fratrem Iacobi.</ab>
          <ab n="38">Et veniunt ad domum archisynagogi; et videt tumultum et flentes et eiulantes multum,</ab>
          <ab n="39">et ingressus ait eis: " Quid turbamini et ploratis? Puella non est mortua, sed dormit ".</ab>
          <ab n="40">Et irridebant eum. Ipse vero, eiectis omnibus, assumit patrem puellae et matrem et, qui secum erant, et ingreditur, ubi erat puella;</ab>
          <ab n="41">et tenens manum puellae ait illi: " Talitha, qum! " - quod est interpretatum: " Puella, tibi dico: Surge! " -.</ab>
          <ab n="42">Et confestim surrexit puella et ambulabat; erat enim annorum duodecim. Et obstupuerunt continuo stupore magno.</ab>
          <ab n="43">Et praecepit illis vehementer, ut nemo id sciret, et dixit dari illi manducare.</ab>
        </div>
        <div type="chapter" n="6">
          <ab n="1">Et egressus est inde et venit in patriam suam, et sequuntur il lum discipuli sui.</ab>
          <ab n="2">Et facto sabbato, coepit in synagoga docere; et multi audientes admirabantur dicentes: " Unde huic haec, et quae est sapientia, quae data est illi, et virtutes tales, quae per manus eius efficiuntur?</ab>
          <ab n="3">Nonne iste est faber, filius Mariae et frater Iacobi et Iosetis et Iudae et Simonis? Et nonne sorores eius hic nobiscum sunt? ". Et scandalizabantur in illo.</ab>
          <ab n="4">Et dicebat eis Iesus: " Non est propheta sine honore nisi in patria sua et in cognatione sua et in domo sua ".</ab>
          <ab n="5">Et non poterat ibi virtutem ullam facere, nisi paucos infirmos impositis manibus curavit;</ab>
          <ab n="6">et mirabatur propter incredulitatem eorum.Et circumibat castella in circuitu docens.</ab>
          <ab n="7">Et convocat Duodecim et coepit eos mittere binos et dabat illis potestatem in spiritus immundos;</ab>
          <ab n="8">et praecepit eis, ne quid tollerent in via nisi virgam tantum: non panem, non peram neque in zona aes,</ab>
          <ab n="9">sed ut calcearentur sandaliis et ne induerentur duabus tunicis.</ab>
          <ab n="10">Et dicebat eis: " Quocumque introieritis in domum, illic manete, donec exeatis inde.</ab>
          <ab n="11">Et quicumque locus non receperit vos nec audierint vos, exeuntes inde excutite pulverem de pedibus vestris in testimonium illis ".</ab>
          <ab n="12">Et exeuntes praedicaverunt, ut paenitentiam agerent;</ab>
          <ab n="13">et daemonia multa eiciebant et ungebant oleo multos aegrotos et sanabant.</ab>
          <ab n="14">Et audivit Herodes rex; manifestum enim factum est nomen eius. Et dicebant: " Ioannes Baptista resurrexit a mortuis, et propterea inoperantur virtutes in illo ".</ab>
          <ab n="15">Alii autem dicebant: " Elias est ". Alii vero dicebant: " Propheta est, quasi unus ex prophetis ".</ab>
          <ab n="16">Quo audito, Herodes aiebat: " Quem ego decollavi Ioannem, hic resurrexit! ".</ab>
          <ab n="17">Ipse enim Herodes misit ac tenuit Ioannem et vinxit eum in carcere propter Herodiadem uxorem Philippi fratris sui, quia duxerat eam.</ab>
          <ab n="18">Dicebat enim Ioannes Herodi: " Non licet tibi habere uxorem fratris tui.</ab>
          <ab n="19">Herodias autem insidiabatur illi et volebat occidere eum nec poterat:</ab>
          <ab n="20">Herodes enim metuebat Ioannem, sciens eum virum iustum et sanctum, et custodiebat eum, et, audito eo, multum haesitabat et libenter eum audiebat.</ab>
          <ab n="21">Et cum dies opportunus accidisset, quo Herodes natali suo cenam fecit principibus suis et tribunis et primis Galilaeae,</ab>
          <ab n="22">cumque introisset filia ipsius Herodiadis et saltasset, placuit Herodi simulque recumbentibus. Rex ait puellae: " Pete a me, quod vis, et dabo tibi ".</ab>
          <ab n="23">Et iuravit illi multum: " Quidquid petieris a me, dabo tibi, usque ad dimidium regni mei ".</ab>
          <ab n="24">Quae cum exisset, dixit matri suae: " Quid petam? ". At illa dixit: " Caput Ioannis Baptistae ".</ab>
          <ab n="25">Cumque introisset statim cum festinatione ad regem, petivit dicens: " Volo ut protinus des mihi in disco caput Ioannis Baptistae ".</ab>
          <ab n="26">Et contristatus rex, propter iusiurandum et propter recumbentes noluit eam decipere;</ab>
          <ab n="27">et statim misso spiculatore rex praecepit afferri caput eius. Et abiens decollavit eum in carcere</ab>
          <ab n="28">et attulit caput eius in disco; et dedit illud puellae, et puella dedit illud matri suae.</ab>
          <ab n="29">Quo audito, discipuli eius venerunt et tulerunt corpus eius et posuerunt illud in monumento.</ab>
          <ab n="30">Et convenientes apostoli ad Iesum renuntiaverunt illi omnia, quae egerant et docuerant.</ab>
          <ab n="31">Et ait illis: " Venite vos ipsi seorsum in desertum locum et requiescite pusillum ". Erant enim, qui veniebant et redibant, multi, et nec manducandi spatium habebant.</ab>
          <ab n="32">Et abierunt in navi in desertum locum seorsum.</ab>
          <ab n="33">Et viderunt eos abeuntes et cognoverunt multi; et pedestre de omnibus civitatibus concurrerunt illuc et praevenerunt eos.</ab>
          <ab n="34">Et exiens vidit multam turbam et misertus est super eos, quia erant sicut oves non habentes pastorem, et coepit docere illos multa.</ab>
          <ab n="35">Et cum iam hora multa facta esset, accesserunt discipuli eius dicentes: Desertus est locus hic, et hora iam est multa;</ab>
          <ab n="36">dimitte illos, ut euntes in villas et vicos in circuitu emant sibi, quod manducent ".</ab>
          <ab n="37">Respondens autem ait illis: " Date illis vos manducare ". Et dicunt ei: Euntes emamus denariis ducentis panes et dabimus eis manducare? ".</ab>
          <ab n="38">Et dicit eis: " Quot panes habetis? Ite, videte ". Et cum cognovissent, dicunt: " Quinque et duos pisces ".</ab>
          <ab n="39">Et praecepit illis, ut accumbere facerent omnes secundum contubernia super viride fenum.</ab>
          <ab n="40">Et discubuerunt secundum areas per centenos et per quinquagenos.</ab>
          <ab n="41">Et acceptis quinque panibus et duobus piscibus, intuens in caelum benedixit et fregit panes et dabat discipulis suis, ut ponerent ante eos; et duos pisces divisit omnibus.</ab>
          <ab n="42">Et manducaverunt omnes et saturati sunt;</ab>
          <ab n="43">et sustulerunt fragmenta duodecim cophinos plenos, et de piscibus.</ab>
          <ab n="44">Et erant, qui manducaverunt panes, quinque milia virorum.</ab>
          <ab n="45">Et statim coegit discipulos suos ascendere navem, ut praecederent trans fretum ad Bethsaidam, dum ipse dimitteret populum.</ab>
          <ab n="46">Et cum dimisisset eos, abiit in montem orare.</ab>
          <ab n="47">Et cum sero factum esset, erat navis in medio mari, et ipse solus in terra.</ab>
          <ab n="48">Et videns eos laborantes in remigando, erat enim ventus contrarius eis, circa quartam vigiliam noctis venit ad eos ambulans super mare et volebat praeterire eos.</ab>
          <ab n="49">At illi, ut viderunt eum ambulantem super mare, putaverunt phantasma esse et exclamaverunt;</ab>
          <ab n="50">omnes enim eum viderunt et conturbati sunt. Statim autem locutus est cum eis et dicit illis: " Confidite, ego sum; nolite timere! ".</ab>
          <ab n="51">Et ascendit ad illos in navem, et cessavit ventus. Et valde nimis intra se stupebant;</ab>
          <ab n="52">non enim intellexerant de panibus, sed erat cor illorum obcaecatum.</ab>
          <ab n="53">Et cum transfretassent in terram, pervenerunt Gennesaret et applicuerunt.</ab>
          <ab n="54">Cumque egressi essent de navi, continuo cognoverunt eum</ab>
          <ab n="55">et percurrentes universam regionem illam coeperunt in grabatis eos, qui se male habebant, circumferre, ubi audiebant eum esse.</ab>
          <ab n="56">Et quocumque introibat in vicos aut in civitates vel in villas, in plateis ponebant infirmos; et deprecabantur eum, ut vel fimbriam vestimenti eius tangerent; et, quotquot tangebant eum, salvi fiebant.</ab>
        </div>
        <div type="chapter" n="7">
          <ab n="1">Et conveniunt ad eum pharisaei et quidam de scribis venientes ab Hierosolymis;</ab>
          <ab n="2">et cum vidissent quosdam ex discipulis eius communibus manibus, id est non lotis, manducare panes</ab>
          <ab n="3">- pharisaei enim et omnes Iudaei, nisi pugillo lavent manus, non manducant, tenentes traditionem seniorum;</ab>
          <ab n="4">et a foro nisi baptizentur, non comedunt; et alia multa sunt, quae acceperunt servanda: baptismata calicum et urceorum et aeramentorum et lectorum -</ab>
          <ab n="5">et interrogant eum pharisaei et scribae: " Quare discipuli tui non ambulant iuxta traditionem seniorum, sed communibus manibus manducant panem? ".</ab>
          <ab n="6">At ille dixit eis: " Bene prophetavit Isaias de vobis hypocritis, sicut scriptum est:Populus hic labiis me honorat,cor autem eorum longe est a me;</ab>
          <ab n="7">in vanum autem me coluntdocentes doctrinas praecepta hominum".</ab>
          <ab n="8">Relinquentes mandatum Dei tenetis traditionem hominum ".</ab>
          <ab n="9">Et dicebat illis: " Bene irritum facitis praeceptum Dei, ut traditionem vestram servetis.</ab>
          <ab n="10">Moyses enim dixit: "Honora patrem tuum et matrem tuam" et: "Qui maledixerit patri aut matri, morte moriatur";</ab>
          <ab n="11">vos autem dicitis: "Si dixerit homo patri aut matri: Corban, quod est donum, quodcumque ex me tibi profuerit",</ab>
          <ab n="12">ultra non permittitis ei facere quidquam patri aut matri</ab>
          <ab n="13">rescindentes verbum Dei per traditionem vestram, quam tradidistis; et similia huiusmodi multa facitis ".</ab>
          <ab n="14">Et advocata iterum turba, dicebat illis: " Audite me, omnes, et intellegite:</ab>
          <ab n="15">Nihil est extra hominem introiens in eum, quod possiteum coinquinare; sed quae de homine procedunt, illa sunt, quae coinquinant hominem! ".</ab>
          <ab n="16">()</ab>
          <ab n="17">Et cum introisset in domum a turba, interrogabant eum discipuli eius parabolam.</ab>
          <ab n="18">Et ait illis: " Sic et vos imprudentes estis? Non intellegitis quia omne extrinsecus introiens in hominem non potest eum coinquinare,</ab>
          <ab n="19">quia non introit in cor eius sed in ventrem et in secessum exit? ", purgans omnes escas.</ab>
          <ab n="20">Dicebat autem: " Quod de homine exit, illud coinquinat hominem;</ab>
          <ab n="21">ab intus enim de corde hominum cogitationes malae procedunt, fornicationes, furta, homicidia,</ab>
          <ab n="22">adulteria, avaritiae, nequitiae, dolus, impudicitia, oculus malus, blasphemia, superbia, stultitia:</ab>
          <ab n="23">omnia haec mala ab intus procedunt et coinquinant hominem ".</ab>
          <ab n="24">Inde autem surgens abiit in fines Tyri et Sidonis. Et ingressus domum neminem voluit scire et non potuit latere.</ab>
          <ab n="25">Sed statim ut audivit de eo mulier, cuius habebat filia spiritum immundum, veniens procidit ad pedes eius.</ab>
          <ab n="26">Erat autem mulier Graeca, Syrophoenissa genere. Et rogabat eum, ut daemonium eiceret de filia eius.</ab>
          <ab n="27">Et dicebat illi: " Sine prius saturari filios; non est enim bonum sumere panem filiorum et mittere catellis ".</ab>
          <ab n="28">At illa respondit et dicit ei: " Domine, etiam catelli sub mensa comedunt de micis puerorum ".</ab>
          <ab n="29">Et ait illi: " Propter hunc sermonem vade; exiit daemonium de filia tua.</ab>
          <ab n="30">Et cum abisset domum suam, invenit puellam iacentem supra lectum et daemonium exisse.</ab>
          <ab n="31">Et iterum exiens de finibus Tyri venit per Sidonem ad mare Galilaeae inter medios fines Decapoleos.</ab>
          <ab n="32">Et adducunt ei surdum et mutum et deprecantur eum, ut imponat illi manum.</ab>
          <ab n="33">Et apprehendens eum de turba seorsum misit digitos suos in auriculas eius et exspuens tetigit linguam eius</ab>
          <ab n="34">et suspiciens in caelum ingemuit et ait illi: " Effetha ", quod est: " Adaperire ".</ab>
          <ab n="35">Et statim apertae sunt aures eius, et solutum est vinculum linguae eius, et loquebatur recte.</ab>
          <ab n="36">Et praecepit illis, ne cui dicerent; quanto autem eis praecipiebat, tanto magis plus praedicabant.</ab>
          <ab n="37">Et eo amplius admirabantur dicentes: " Bene omnia fecit, et surdos facit audire et mutos loqui! ".</ab>
        </div>
        <div type="chapter" n="8">
          <ab n="1">In illis diebus iterum cum turba multa esset nec haberent, quod manducarent, convocatis discipulis, ait illis:</ab>
          <ab n="2">" Misereor super turbam, quia iam triduo sustinent me nec habent, quod manducent;</ab>
          <ab n="3">et si dimisero eos ieiunos in domum suam, deficient in via; et quidam ex eis de longe venerunt ".</ab>
          <ab n="4">Et responderunt ei discipuli sui: " Unde istos poterit quis hic saturare panibus in solitudine? ".</ab>
          <ab n="5">Et interrogabat eos: " Quot panes habetis? ". Qui dixerunt: " Septem ".</ab>
          <ab n="6">Et praecipit turbae discumbere supra terram; et accipiens septem panes, gratias agens fregit et dabat discipulis suis, ut apponerent; et apposuerunt turbae.</ab>
          <ab n="7">Et habebant pisciculos paucos; et benedicens eos, iussit hos quoque apponi.</ab>
          <ab n="8">Et manducaverunt et saturati sunt; et sustulerunt, quod superaverat de fragmentis, septem sportas.</ab>
          <ab n="9">Erant autem quasi quattuor milia. Et dimisit eos.</ab>
          <ab n="10">Et statim ascendens navem cum discipulis suis venit in partes Dalmanutha.</ab>
          <ab n="11">Et exierunt pharisaei et coeperunt conquirere cum eo quaerentes ab illo signum de caelo, tentantes eum.</ab>
          <ab n="12">Et ingemiscens spiritu suo ait: " Quid generatio ista quaerit signum? Amen dico vobis: Non dabitur generationi isti signum ".</ab>
          <ab n="13">Et dimittens eos, iterum ascendens abiit trans fretum.</ab>
          <ab n="14">Et obliti sunt sumere panes et nisi unum panem non habebant secum in navi.</ab>
          <ab n="15">Et praecipiebat eis dicens: " Videte, cavete a fermento pharisaeorum et fermento Herodis! ".</ab>
          <ab n="16">Et disputabant ad invicem, quia panes non haberent.</ab>
          <ab n="17">Quo cognito, ait illis: " Quid disputatis, quia panes non habetis? Nondum cognoscitis nec intellegitis? Caecatum habetis cor vestrum?</ab>
          <ab n="18">Oculos habentes non videtis, et aures habentes non auditis? Nec recordamini,</ab>
          <ab n="19">quando quinque panes fregi in quinque milia, quot cophinos fragmentorum plenos sustulistis? ". Dicunt ei: " Duodecim ".</ab>
          <ab n="20">" Quando illos septem in quattuor milia, quot sportas plenas fragmentorum tulistis? ". Et dicunt ei: " Septem ".</ab>
          <ab n="21">Et dicebat eis: " Nondum intellegitis? ".</ab>
          <ab n="22">Et veniunt Bethsaida. Et adducunt ei caecum et rogant eum, ut illum tangat.</ab>
          <ab n="23">Et apprehendens manum caeci eduxit eum extra vicum; et exspuens in oculos eius, impositis manibus ei, interrogabat eum: " Vides aliquid? ".</ab>
          <ab n="24">Et aspiciens dicebat: " Video homines, quia velut arbores video ambulantes ".</ab>
          <ab n="25">Deinde iterum imposuit manus super oculos eius; et coepit videre et restitutus est et videbat clare omnia.</ab>
          <ab n="26">Et misit illum in domum suam dicens: " Nec in vicum introieris ".</ab>
          <ab n="27">Et egressus est Iesus et discipuli eius in castella Caesareae Philippi; et in via interrogabat discipulos suos dicens eis: " Quem me dicunt esse homines? ".</ab>
          <ab n="28">Qui responderunt illi dicentcs: " Ioannem Baptistam, alii Eliam, alii vero unum de prophetis ".</ab>
          <ab n="29">Et ipse interrogabat eos: " Vos vero quem me dicitis esse? ". Respondens Petrus ait ei: " Tu es Christus ".</ab>
          <ab n="30">Et comminatus est eis, ne cui dicerent de illo.</ab>
          <ab n="31">Et coepit docere illos: " Oportet Filium hominis multa pati et reprobari a senioribus et a summis sacerdotibus et scribis et occidi et post tres dies resurgere ";</ab>
          <ab n="32">et palam verbum loquebatur. Et apprehendens eum Petrus coepit increpare eum.</ab>
          <ab n="33">Qui conversus et videns discipulos suos comminatus est Petro et dicit: Vade retro me, Satana, quoniam non sapis, quae Dei sunt, sed quae sunt hominum ".</ab>
          <ab n="34">Et convocata turba cum discipulis suis, dixit eis: " Si quis vult post me sequi, deneget semetipsum et tollat crucem suam et sequatur me.</ab>
          <ab n="35">Qui enim voluerit animam suam salvam facere, perdet eam; qui autem perdiderit animam suam propter me et evangelium, salvam eam faciet.</ab>
          <ab n="36">Quid enim prodest homini, si lucretur mundum totum et detrimentum faciat animae suae?</ab>
          <ab n="37">Quid enim dabit homo commutationem pro anima sua?</ab>
          <ab n="38">Qui enim me confusus fuerit et mea verba in generatione ista adultera et peccatrice, et Filius hominis confundetur eum, cum venerit in gloria Patris sui cum angelis sanctis ".</ab>
        </div>
        <div type="chapter" n="9">
          <ab n="1">Et dicebat illis: " Amen dico vobis: Sunt quidam de hic stan tibus, qui non gustabunt mortem, donec videant regnum Dei venisse in virtute ".</ab>
          <ab n="2">Et post dies sex assumit Iesus Petrum et Iacobum et Ioannem, et ducit illos in montem excelsum seorsum solos. Et transfiguratus est coram ipsis;</ab>
          <ab n="3">et vestimenta eius facta sunt splendentia, candida nimis, qualia fullo super terram non potest tam candida facere.</ab>
          <ab n="4">Et apparuit illis Elias cum Moyse, et erant loquentes cum Iesu.</ab>
          <ab n="5">Et respondens Petrus ait Iesu: " Rabbi, bonum est nos hic esse; et faciamus tria tabernacula: tibi unum et Moysi unum et Eliae unum ".</ab>
          <ab n="6">Non enim sciebat quid responderet; erant enim exterriti.</ab>
          <ab n="7">Et facta est nubes obumbrans eos, et venit vox de nube: " Hic est Filius meus dilectus; audite illum ".</ab>
          <ab n="8">Et statim circumspicientes neminem amplius viderunt nisi Iesum tantum secum.</ab>
          <ab n="9">Et descendentibus illis de monte, praecepit illis, ne cui, quae vidissent, narrarent, nisi cum Filius hominis a mortuis resurrexerit.</ab>
          <ab n="10">Et verbum continuerunt apud se, conquirentes quid esset illud: " a mortuis resurgere ".</ab>
          <ab n="11">Et interrogabant eum dicentes: " Quid ergo dicunt scribae quia Eliam oporteat venire primum? ".</ab>
          <ab n="12">Qui ait illis: " Elias veniens primo, restituit omnia; et quomodo scriptum est super Filio hominis, ut multa patiatur et contemnatur?</ab>
          <ab n="13">Sed dico vobis: Et Elias venit; et fecerunt illi, quaecumque volebant, sicut scriptum est de eo ".</ab>
          <ab n="14">Et venientes ad discipulos viderunt turbam magnam circa eos et scribas conquirentes cum illis.</ab>
          <ab n="15">Et confestim omnis populus videns eum stupefactus est, et accurrentes salutabant eum.</ab>
          <ab n="16">Et interrogavit eos: " Quid inter vos conquiritis? ".</ab>
          <ab n="17">Et respondit ei unus de turba: " Magister, attuli filium meum ad te habentem spiritum mutum;</ab>
          <ab n="18">et ubicumque eum apprehenderit, allidit eum, et spumat et stridet dentibus et arescit. Et dixi discipulis tuis, ut eicerent illum, et non potuerunt ".</ab>
          <ab n="19">Qui respondens eis dicit: " O generatio incredula, quamdiu apud vos ero? Quamdiu vos patiar? Afferte illum ad me ".</ab>
          <ab n="20">Et attulerunt illum ad eum. Et cum vidisset illum, spiritus statim conturbavit eum; et corruens in terram volutabatur spumans.</ab>
          <ab n="21">Et interrogavit patrem eius: " Quantum temporis est, ex quo hoc ei accidit? ". At ille ait: " Ab infantia;</ab>
          <ab n="22">et frequenter eum etiam in ignem et in aquas misit, ut eum perderet; sed si quid potes, adiuva nos, misertus nostri ".</ab>
          <ab n="23">Iesus autem ait illi: " "Si potes!". Omnia possibilia credenti ".</ab>
          <ab n="24">Et continuo exclamans pater pueri aiebat: " Credo; adiuva incredulitatem meam ".</ab>
          <ab n="25">Et cum videret Iesus concurrentem turbam, comminatus est spiritui immundo dicens illi: " Mute et surde spiritus, ego tibi praecipio: Exi ab eo et amplius ne introeas in eum ".</ab>
          <ab n="26">Et clamans et multum discerpens eum exiit; et factus est sicut mortuus, ita ut multi dicerent: " Mortuus est! ".</ab>
          <ab n="27">Iesus autem tenens manum eius elevavit illum, et surrexit.</ab>
          <ab n="28">Et cum introisset in domum, discipuli eius secreto interrogabant eum: " Quare nos non potuimus eicere eum? ".</ab>
          <ab n="29">Et dixit illis: " Hoc genus in nullo potest exire nisi in oratione ".</ab>
          <ab n="30">Et inde profecti peragrabant Galilaeam; nec volebat quemquam scire.</ab>
          <ab n="31">Docebat enim discipulos suos et dicebat illis: " Filius hominis traditur in manus hominum, et occident eum, et occisus post tres dies resurget ".</ab>
          <ab n="32">At illi ignorabant verbum et timebant eum interrogare.</ab>
          <ab n="33">Et venerunt Capharnaum. Qui cum domi esset, interrogabat eos: " Quid in via tractabatis? ".</ab>
          <ab n="34">At illi tacebant. Siquidem inter se in via disputaverant, quis esset maior.</ab>
          <ab n="35">Et residens vocavit Duodecim et ait illis: " Si quis vult primus esse, erit omnium novissimus et omnium minister ".</ab>
          <ab n="36">Et accipiens puerum, statuit eum in medio eorum; quem ut complexus esset, ait illis:</ab>
          <ab n="37">" Quisquis unum ex huiusmodi pueris receperit in nomine meo, me recipit; et, quicumque me susceperit, non me suscipit, sed eum qui me misit ".</ab>
          <ab n="38">Dixit illi Ioannes: " Magister, vidimus quendam in nomine tuo eicientem daemonia, et prohibebamus eum, quia non sequebatur nos ".</ab>
          <ab n="39">Iesus autem ait: " Nolite prohibere eum. Nemo est enim, qui faciat virtutem in nomine meo et possit cito male loqui de me;</ab>
          <ab n="40">qui enim non est adversum nos, pro nobis est.</ab>
          <ab n="41">Quisquis enim potum dederit vobis calicem aquae in nomine, quia Christi estis, amen dico vobis: Non perdet mercedem suam.</ab>
          <ab n="42">Et quisquis scandalizaverit unum ex his pusillis credentibus in me, bonum est ei magis, ut circumdetur mola asinaria collo eius, et in mare mittatur.</ab>
          <ab n="43">Et si scandalizaverit te manus tua, abscide illam: bonum est tibi debilem introire in vitam, quam duas manus habentem ire ingehennam, in ignem inexstinguibilem.</ab>
          <ab n="44">()</ab>
          <ab n="45">Et si pes tuus te scandalizat, amputa illum: bonum est tibi claudum introire in vitam,quam duos pedes habentem mitti in gehennam.</ab>
          <ab n="46">()</ab>
          <ab n="47">Et si oculus tuus scandalizat te, eice eum: bonum est tibi luscum introire in regnum Dei, quam duos oculos habentem mitti in gehennam,</ab>
          <ab n="48">ubi vermis eorum non moritur, et ignis non exstinguitur;</ab>
          <ab n="49">omnis enim igne salietur.</ab>
          <ab n="50">Bonum est sal; quod si sal insulsum fuerit, in quo illud condietis? Habete in vobis sal et pacem habete inter vos ".</ab>
        </div>
        <div type="chapter" n="10">
          <ab n="1">Et inde exsurgens venit in fines Iudaeae ultra Iorda nem; et conveniunt iterum turbae ad eum, et, sicut consueverat, iterum docebat illos.</ab>
          <ab n="2">Et accedentes pharisaei interrogabant eum, si licet viro uxorem dimittere, tentantes eum.</ab>
          <ab n="3">At ille respondens dixit eis: " Quid vobis praecepit Moyses? ".</ab>
          <ab n="4">Qui dixerunt: " Moyses permisit libellum repudii scribere et dimittere.</ab>
          <ab n="5">Iesus autem ait eis: " Ad duritiam cordis vestri scripsit vobis praeceptum istud.</ab>
          <ab n="6">Ab initio autem creaturae masculum et feminam fecit eos.</ab>
          <ab n="7">Propter hoc relinquet homo patrem suum et matrem et adhaerebit ad uxorern suam,</ab>
          <ab n="8">et erunt duo in carne una; itaque iam non sunt duo sed una caro.</ab>
          <ab n="9">Quod ergo Deus coniunxit, homo non separet ".</ab>
          <ab n="10">Et domo iterum discipuli de hoc interrogabant eum.</ab>
          <ab n="11">Et dicit illis: " Quicumque dimiserit uxorem suam et aliam duxerit, adulterium committit in eam;</ab>
          <ab n="12">et si ipsa dimiserit virum suum et alii nupserit, moechatur ".</ab>
          <ab n="13">Et offerebant illi parvulos, ut tangeret illos; discipuli autem comminabantur eis.</ab>
          <ab n="14">At videns Iesus, indigne tulit et ait illis: " Sinite parvulos venire ad me. Ne prohibueritis eos; talium est enim regnum Dei.</ab>
          <ab n="15">Amen dico vobis: Quisquis non receperit regnum Dei velut parvulus, non intrabit in illud ".</ab>
          <ab n="16">Et complexans eos benedicebat imponens manus super illos.</ab>
          <ab n="17">Et cum egrederetur in viam, accurrens quidam et, genu flexo ante eum, rogabat eum: " Magister bone, quid faciam ut vitam aeternam percipiam? ".</ab>
          <ab n="18">Iesus autem dixit ei: " Quid me dicis bonum? Nemo bonus, nisi unus Deus.</ab>
          <ab n="19">Praecepta nosti: ne occidas, ne adulteres, ne fureris, ne falsum testimonium dixeris, ne fraudem feceris, honora patrem tuum et matrem ".</ab>
          <ab n="20">Ille autem dixit ei: " Magister, haec omnia conservavi a iuventute mea.</ab>
          <ab n="21">Iesus autem intuitus eum dilexit eum et dixit illi: " Unum tibi deest: vade, quaecumque habes, vende et da pauperibus et habebis thesaurum in caelo; et veni, sequere me ".</ab>
          <ab n="22">Qui contristatus in hoc verbo, abiit maerens: erat enim habens possessiones multas.</ab>
          <ab n="23">Et circumspiciens Iesus ait discipulis suis: " Quam difficile, qui pecunias habent, in regnum Dei introibunt ".</ab>
          <ab n="24">Discipuli autem obstupescebant in verbis eius. At Iesus rursus respondens ait illis: " Filii, quam diffficile est in regnum Dei introire.</ab>
          <ab n="25">Facilius est camelum per foramen acus transire quam divitem intrare in regnum Dei ".</ab>
          <ab n="26">Qui magis admirabantur dicentes ad semetipsos: " Et quis potest salvus fieri? ".</ab>
          <ab n="27">Intuens illos Iesus ait: " Apud homines impossibile est sed non apud Deum: omnia enim possibilia sunt apud Deum ".</ab>
          <ab n="28">Coepit Petrus ei dicere: " Ecce nos dimisimus omnia et secuti sumus te.</ab>
          <ab n="29">Ait Iesus: " Amen dico vobis: Nemo est, qui reliquerit domum aut fratres aut sorores aut matrem aut patrem aut filios aut agros propter me et propter evangelium,</ab>
          <ab n="30">qui non accipiat centies tantum nunc in tempore hoc, domos et fratres et sorores et matres et filios et agros cum persecutionibus, et in saeculo futuro vitam aeternam.</ab>
          <ab n="31">Multi autem erunt primi novissimi, et novissimi primi ".</ab>
          <ab n="32">Erant autem in via ascendentes in Hierosolymam, et praecedebat illos Iesus, et stupebant; illi autem sequentes timebant. Et assumens iterum Duodecim coepit illis dicere, quae essent ei eventura:</ab>
          <ab n="33">" Ecce ascendimus in Hierosolymam; et Filius hominis tradetur principibus sacerdotum et scribis, et damnabunt eum morte et tradent eum gentibus</ab>
          <ab n="34">et illudent ei et conspuent eum et flagellabunt eum et interficient eum, et post tres dies resurget ".</ab>
          <ab n="35">Et accedunt ad eum Iacobus et Ioannes filii Zebedaei dicentes ei: " Magister, volumus, ut quodcumque petierimus a te, facias nobis ".</ab>
          <ab n="36">At ille dixit eis: " Quid vultis, ut faciam vobis? ".</ab>
          <ab n="37">Illi autem dixerunt ei: " Da nobis, ut unus ad dexteram tuam et alius ad sinistram sedeamus in gloria tua ".</ab>
          <ab n="38">Iesus autem ait eis: " Nescitis quid petatis. Potestis bibere calicem, quem ego bibo, aut baptismum, quo ego baptizor, baptizari? ".</ab>
          <ab n="39">At illi dixerunt ei: " Possumus ". Iesus autem ait eis: " Calicem quidem, quem ego bibo, bibetis et baptismum, quo ego baptizor, baptizabimini;</ab>
          <ab n="40">sedere autem ad dexteram meam vel ad sinistram non est meum dare, sed quibus paratum est ".</ab>
          <ab n="41">Et audientes decem coeperunt indignari de Iacobo et Ioanne.</ab>
          <ab n="42">Et vocans eos Iesus ait illis: " Scitis quia hi, qui videntur principari gentibus, dominantur eis, et principes eorum potestatem habent ipsorum.</ab>
          <ab n="43">Non ita est autem in vobis, sed quicumque voluerit fieri maior inter vos, erit vester minister;</ab>
          <ab n="44">et, quicumque voluerit in vobis primus esse, erit omnium servus;</ab>
          <ab n="45">nam et Filius hominis non venit, ut ministraretur ei, sed ut ministraret et daret animam suam redemptionem pro multis ".</ab>
          <ab n="46">Et veniunt Ierichum. Et proficiscente eo de Iericho et discipulis eius et plurima multitudine, filius Timaei Bartimaeus caecus sedebat iuxta viam mendicans.</ab>
          <ab n="47">Qui cum audisset quia Iesus Nazarenus est, coepit clamare et dicere: " Fili David Iesu, miserere mei! ".</ab>
          <ab n="48">Et comminabantur ei multi, ut taceret; at ille multo magis clamabat: " Fili David, miserere mei! ".</ab>
          <ab n="49">Et stans Iesus dixit: " Vocate illum ". Et vocant caecum dicentes ei: " Animaequior esto. Surge, vocat te ".</ab>
          <ab n="50">Qui, proiecto vestimento suo, exsiliens venit ad Iesum.</ab>
          <ab n="51">Et respondens ei Iesus dixit: " Quid vis tibi faciam? ". Caecus autem dixit ei: " Rabboni, ut videam ".</ab>
          <ab n="52">Et Iesus ait illi: " Vade; fides tua te salvum fecit ". Et confestim vidit et sequebatur eum in via.</ab>
        </div>
        <div type="chapter" n="11">
          <ab n="1">Et cum appropinquarent Hierosolymae, Bethphage et Bethaniae ad montem Olivarum, mittit duos ex discipulis suis</ab>
          <ab n="2">et ait illis: " Ite in castellum, quod est contra vos, et statim introeuntes illud invenietis pullum ligatum, super quem nemo adhuc hominum sedit; solvite illum et adducite.</ab>
          <ab n="3">Et si quis vobis dixerit: "Quid facitis hoc?", dicite: "Domino necessarius est, et continuo illum remittit iterum huc" ".</ab>
          <ab n="4">Et abeuntes invenerunt pullum ligatum ante ianuam foris in bivio et solvunt eum.</ab>
          <ab n="5">Et quidam de illic stantibus dicebant illis: " Quid facitis solventes pullum? ".</ab>
          <ab n="6">Qui dixerunt eis, sicut dixerat Iesus; et dimiserunt eis.</ab>
          <ab n="7">Et ducunt pullum ad Iesum et imponunt illi vestimenta sua; et sedit super eum.</ab>
          <ab n="8">Et multi vestimenta sua straverunt in via, alii autem frondes, quas exciderant in agris.</ab>
          <ab n="9">Et qui praeibant et qui sequebantur, clamabant: " Hosanna! Benedictus, qui venit in nomine Domini!</ab>
          <ab n="10">Benedictum, quod venit regnum patris nostri David! Hosanna in excelsis!.</ab>
          <ab n="11">Et introivit Hierosolymam in templum; et circumspectis omnibus, cum iam vespera esset hora, exivit in Bethaniam cum Duodecim.</ab>
          <ab n="12">Et altera die cum exirent a Bethania, esuriit.</ab>
          <ab n="13">Cumque vidisset a longe ficum habentem folia, venit si quid forte inveniret in ea; et cum venisset ad eam, nihil invenit praeter folia: non enim erat tempus ficorum.</ab>
          <ab n="14">Et respondens dixit ei: " Iam non amplius in aeternum quisquam fructum ex te manducet ". Et audiebant discipuli eius.</ab>
          <ab n="15">Et veniunt Hierosolymam. Et cum introisset in templum, coepit eicere vendentes et ementes in templo et mensas nummulariorum et cathedras vendentium columbas evertit;</ab>
          <ab n="16">et non sinebat, ut quisquam vas transferret per templum.</ab>
          <ab n="17">Et docebat dicens eis: " Non scriptum est: "Domus mea domus orationis vocabitur omnibus gentibus"? Vos autem fecistis eam speluncam latronum ".</ab>
          <ab n="18">Quo audito, principes sacerdotum et scribae quaerebant quomodo eum perderent; timebant enim eum, quoniam universa turba admirabatur super doctrina eius.</ab>
          <ab n="19">Et cum vespera facta esset, egrediebantur de civitate.</ab>
          <ab n="20">Et cum mane transirent, viderunt ficum aridam factam a radicibus.</ab>
          <ab n="21">Et recordatus Petrus dicit ei: " Rabbi, ecce ficus, cui maledixisti, aruit ".</ab>
          <ab n="22">Et respondens Iesus ait illis: " Habete fidem Dei!</ab>
          <ab n="23">Amen dico vobis: Quicumque dixerit huic monti: "Tollere et mittere in mare", et non haesitaverit in corde suo, sed crediderit quia, quod dixerit, fiat, fiet ei.</ab>
          <ab n="24">Propterea dico vobis: Omnia, quaecumque orantes petitis, credite quia iam accepistis, et erunt vobis.</ab>
          <ab n="25">Et cum statis in oratione, dimittite, si quid habetis adversus aliquem, ut etPater vester, qui in caelis est, dimittat vobis peccata vestra ".</ab>
          <ab n="26">()</ab>
          <ab n="27">Et veniunt rursus Hierosolymam. Et cum ambularet in templo, accedunt ad eum summi sacerdotes et scribae et seniores</ab>
          <ab n="28">et dicebant illi: " In qua potestate haec facis? Vel quis tibi dedit hanc potestatem, ut ista facias? ".</ab>
          <ab n="29">Iesus autem ait illis: " Interrogabo vos unum verbum, et respondete mihi; et dicam vobis, in qua potestate haec faciam:</ab>
          <ab n="30">Baptismum Ioannis de caelo erat an ex hominibus? Respondete mihi ".</ab>
          <ab n="31">At illi cogitabant secum dicentes: " Si dixerimus: "De caelo", dicet: Quare ergo non credidistis ei?";</ab>
          <ab n="32">si autem dixerimus: "Ex hominibus?" ". Timebant populum: omnes enim habebant Ioannem quia vere propheta esset.</ab>
          <ab n="33">Et respondentes dicunt Iesu: " Nescimus ". Et Iesus ait illis: " Neque ego dico vobis in qua potestate haec faciam ".</ab>
        </div>
        <div type="chapter" n="12">
          <ab n="1">Et coepit illis in parabolis loqui: " Vineam pastinavit ho mo et circumdedit saepem et fodit lacum et aedificavit turrim et locavit eam agricolis et peregre profectus est.</ab>
          <ab n="2">Et misit ad agricolas in tempore servum, ut ab agricolis acciperet de fructu vineae;</ab>
          <ab n="3">qui apprehensum eum caeciderunt et dimiserunt vacuum.</ab>
          <ab n="4">Et iterum misit ad illos alium servum; et illum in capite vulneraverunt et contumeliis affecerunt.</ab>
          <ab n="5">Et alium misit, et illum occiderunt, et plures alios, quosdam caedentes, alios vero occidentes.</ab>
          <ab n="6">Adhuc unum habebat, filium dilectum. Misit illum ad eos novissimum dicens: "Reverebuntur filium meum".</ab>
          <ab n="7">Coloni autem illi dixerunt ad invicem: "Hic est heres. Venite, occidamus eum, et nostra erit hereditas".</ab>
          <ab n="8">Et apprehendentes eum occiderunt et eiecerunt extra vineam.</ab>
          <ab n="9">Quid ergo faciet dominus vineae? Veniet et perdet colonos et dabit vineam aliis.</ab>
          <ab n="10">Nec Scripturam hanc legistis: "Lapidem quem reprobaverunt aedificantes,hic factus est in caput anguli;</ab>
          <ab n="11">a Domino factum est istudet est mirabile in oculis nostris"? ".</ab>
          <ab n="12">Et quaerebant eum tenere et timuerunt turbam; cognoverunt enim quoniam ad eos parabolam hanc dixerit. Et relicto eo abierunt.</ab>
          <ab n="13">Et mittunt ad eum quosdam ex pharisaeis et herodianis, ut eum caperent in verbo.</ab>
          <ab n="14">Qui venientes dicunt ei: " Magister, scimus quia verax es et non curas quemquam; nec enim vides in faciem hominum, sed in veritate viam Dei doces. Licet dare tributum Caesari an non? Dabimus an non dabimus? ".</ab>
          <ab n="15">Qui sciens versutiam eorum ait illis: " Quid me tentatis? Afferte mihi denarium, ut videam ".</ab>
          <ab n="16">At illi attulerunt. Et ait illis: " Cuius est imago haec et inscriptio?. Illi autem dixerunt ei: " Caesaris ".</ab>
          <ab n="17">Iesus autem dixit illis: " Quae sunt Caesaris, reddite Caesari et, quae sunt Dei, Deo ". Et mirabantur super eo.</ab>
          <ab n="18">Et veniunt ad eum sadducaei, qui dicunt resurrectionem non esse, et interrogabant eum dicentes:</ab>
          <ab n="19">" Magister, Moyses nobis scripsit, ut si cuius frater mortuus fuerit et reliquerit uxorem et filium non reliquerit, accipiat frater eius uxorem et resuscitet semen fratri suo.</ab>
          <ab n="20">Septem fratres erant: et primus accepit uxorem et moriens non reliquit semen;</ab>
          <ab n="21">et secundus accepit eam et mortuus est, non relicto semine; et tertius similiter;</ab>
          <ab n="22">et septem non reliquerunt semen. Novissima omnium defuncta est et mulier.</ab>
          <ab n="23">In resurrectione, cum resurrexerint, cuius de his erit uxor? Septem enim habuerunt eam uxorem ".</ab>
          <ab n="24">Ait illis Iesus: " Non ideo erratis, quia non scitis Scripturas neque virtutem Dei?</ab>
          <ab n="25">Cum enim a mortuis resurrexerint, neque nubent neque nubentur, sed sunt sicut angeli in caelis.</ab>
          <ab n="26">De mortuis autem quod resurgant, non legistis in libro Moysis super rubum, quomodo dixerit illi Deus inquiens: "Ego sum Deus Abraham et Deus Isaac et Deus Iacob"?</ab>
          <ab n="27">Non est Deus mortuorum sed vivorum! Multum erratis ".</ab>
          <ab n="28">Et accessit unus de scribis, qui audierat illos conquirentes, videns quoniam bene illis responderit, interrogavit eum: " Quod est primum omnium mandatum? ".</ab>
          <ab n="29">Iesus respondit: " Primum est: "Audi, Israel: Dominus Deus noster Dominus unus est,</ab>
          <ab n="30">et diliges Dominum Deum tuum ex toto corde tuo et ex tota anima tua et ex tota mente tua et ex tota virtute tua".</ab>
          <ab n="31">Secundum est illud: "Diliges proximum tuum tamquam teipsum". Maius horum aliud mandatum non est ".</ab>
          <ab n="32">Et ait illi scriba: " Bene, Magister, in veritate dixisti: "Unus est, et non est alius praeter eum;</ab>
          <ab n="33">et diligere eum ex toto corde et ex toto intellectu et ex tota fortitudine" et: "Diligere proximum tamquam seipsum" maius est omnibus holocautomatibus et sacrificiis ".</ab>
          <ab n="34">Et Iesus videns quod sapienter respondisset, dixit illi: " Non es longe a regno Dei ". Et nemo iam audebat eum interrogare.</ab>
          <ab n="35">Et respondens Iesus dicebat docens in templo: " Quomodo dicunt scribae Christum filium esse David?</ab>
          <ab n="36">Ipse David dixit in Spiritu Sancto:Dixit Dominus Domino meo: Sede a dextris meis,donec ponam inimicos tuos sub pedibus tuis".</ab>
          <ab n="37">Ipse David dicit eum Dominum, et unde est filius eius? ". Et multa turba eum libenter audiebat.</ab>
          <ab n="38">Et dicebat in doctrina sua: " Cavete a scribis, qui volunt in stolis ambulare et salutari in foro</ab>
          <ab n="39">et in primis cathedris sedere in synagogis et primos discubitus in cenis;</ab>
          <ab n="40">qui devorant domos viduarum et ostentant prolixas orationes. Hi accipient amplius iudicium ".</ab>
          <ab n="41">Et sedens contra gazophylacium aspiciebat quomodo turba iactaret aes in gazophylacium; et multi divites iactabant multa.</ab>
          <ab n="42">Et cum venisset una vidua pauper, misit duo minuta, quod est quadrans.</ab>
          <ab n="43">Et convocans discipulos suos ait illis: " Amen dico vobis: Vidua haec pauper plus omnibus misit, qui miserunt in gazophylacium:</ab>
          <ab n="44">Omnes enim ex eo, quod abundabat illis, miserunt; haec vero de penuria sua omnia, quae habuit, misit, totum victum suum ".</ab>
        </div>
        <div type="chapter" n="13">
          <ab n="1">Et cum egrederetur de tem plo, ait illi unus ex discipulis suis: " Magister, aspice quales lapides et quales structurae ".</ab>
          <ab n="2">Et Iesus ait illi: " Vides has magnas aedificationes? Hic non relinquetur lapis super lapidem, qui non destruatur ".</ab>
          <ab n="3">Et cum sederet in montem Olivarum contra templum, interrogabat eum separatim Petrus et Iacobus et Ioannes et Andreas:</ab>
          <ab n="4">" Dic nobis: Quando ista erunt, et quod signum erit, quando haec omnia incipient consummari? ".</ab>
          <ab n="5">Iesus autem coepit dicere illis: " Videte, ne quis vos seducat.</ab>
          <ab n="6">Multi venient in nomine meo dicentes: "Ego sum", et multos seducent.</ab>
          <ab n="7">Cum audieritis autem bella et opiniones bellorum, ne timueritis; oportet fieri sed nondum finis.</ab>
          <ab n="8">Exsurget enim gens super gentem, et regnum super regnum, erunt terrae motus per loca, erunt fames; initium dolorum haec.</ab>
          <ab n="9">Videte autem vosmetipsos. Tradent vos conciliis, et in synagogis vapulabitis et ante praesides et reges stabitis propter me in testimonium illis.</ab>
          <ab n="10">Et in omnes gentes primum oportet praedicari evangelium.</ab>
          <ab n="11">Et cum duxerint vos tradentes, nolite praecogitare quid loquamini, sed, quod datum vobis fuerit in illa hora, id loquimini: non enim estis vos loquentes sed Spiritus Sanctus.</ab>
          <ab n="12">Et tradet frater fratrem in mortem, et pater filium; et consurgent filii in parentes et morte afficient eos;</ab>
          <ab n="13">et eritis odio omnibus propter nomen meum. Qui autem sustinuerit in finem, hic salvus erit.</ab>
          <ab n="14">Cum autem videritis abominationem desolationis stantem, ubi non debet, qui legit, intellegat: tunc, qui in Iudaea sunt, fugiant in montes;</ab>
          <ab n="15">qui autem super tectum, ne descendat nec introeat, ut tollat quid de domo sua;</ab>
          <ab n="16">et, qui in agro erit, non revertatur retro tollere vestimentum suum.</ab>
          <ab n="17">Vae autem praegnantibus et nutrientibus in illis diebus!</ab>
          <ab n="18">Orate vero, ut hieme non fiat:</ab>
          <ab n="19">erunt enim dies illi tribulatio talis, qualis non fuit ab initio creaturae, quam condidit Deus, usque nunc, neque fiet.</ab>
          <ab n="20">Et nisi breviasset Dominus dies, non fuisset salva omnis caro. Sed propter electos, quos elegit, breviavit dies.</ab>
          <ab n="21">Et tunc, si quis vobis dixerit: "Ecce hic est Christus, ecce illic", ne credideritis.</ab>
          <ab n="22">Exsurgent enim pseudochristi et pseudoprophetae et dabunt signa et portenta ad seducendos, si potest fieri, electos.</ab>
          <ab n="23">Vos autem videte; praedixi vobis omnia.</ab>
          <ab n="24">Sed in illis diebus post tribulationem illam sol contenebrabitur, et luna non dabit splendorem suum,</ab>
          <ab n="25">et erunt stellae de caelo decidentes, et virtutes, quae sunt in caelis, movebuntur.</ab>
          <ab n="26">Et tunc videbunt Filium hominis venientem in nubibus cum virtute multa et gloria.</ab>
          <ab n="27">Et tunc mittet angelos et congregabit electos suos a quattuor ventis, a summo terrae usque ad summum caeli.</ab>
          <ab n="28">A ficu autem discite parabolam: cum iam ramus eius tener fuerit et germinaverit folia, cognoscitis quia in proximo sit aestas.</ab>
          <ab n="29">Sic et vos, cum videritis haec fieri, scitote quod in proximo sit in ostiis.</ab>
          <ab n="30">Amen dico vobis: Non transiet generatio haec, donec omnia ista fiant.</ab>
          <ab n="31">Caelum et terra transibunt, verba autem mea non transibunt.</ab>
          <ab n="32">De die autem illo vel hora nemo scit, neque angeli in caelo neque Filius, nisi Pater.</ab>
          <ab n="33">Videte, vigilate; nescitis enim, quando tempus sit.</ab>
          <ab n="34">Sicut homo, qui peregre profectus reliquit domum suam et dedit servis suis potestatem, unicuique opus suum, ianitori quoque praecepit, ut vigilaret.</ab>
          <ab n="35">Vigilate ergo; nescitis enim quando dominus domus veniat, sero an media nocte an galli cantu an mane;</ab>
          <ab n="36">ne, cum venerit repente, inveniat vos dormientes.</ab>
          <ab n="37">Quod autem vobis dico, omnibus dico: Vigilate! ".</ab>
        </div>
        <div type="chapter" n="14">
          <ab n="1">Erat autem Pascha et Azy ma post biduum. Et quaerebant summi sacerdotes et scribae, quomodo eum dolo tenerent et occiderent;</ab>
          <ab n="2">dicebant enim: " Non in die festo, ne forte tumultus fieret populi ".</ab>
          <ab n="3">Et cum esset Bethaniae in domo Simonis leprosi et recumberet, venit mulier habens alabastrum unguenti nardi puri pretiosi; fracto alabastro, effudit super caput eius.</ab>
          <ab n="4">Erant autem quidam indigne ferentes intra semetipsos: " Ut quid perditio ista unguenti facta est?</ab>
          <ab n="5">Poterat enim unguentum istud veniri plus quam trecentis denariis et dari pauperibus ". Et fremebant in eam.</ab>
          <ab n="6">Iesus autem dixit: " Sinite eam; quid illi molesti estis? Bonum opus operata est in me.</ab>
          <ab n="7">Semper enim pauperes habetis vobiscum et, cum volueritis, potestis illis bene facere; me autem non semper habetis.</ab>
          <ab n="8">Quod habuit, operata est: praevenit ungere corpus meum in sepulturam.</ab>
          <ab n="9">Amen autem dico vobis: Ubicumque praedicatum fuerit evangelium in universum mundum, et, quod fecit haec, narrabitur in memoriam eius ".</ab>
          <ab n="10">Et Iudas Iscarioth, unus de Duodecim, abiit ad summos sacerdotes, ut proderet eum illis.</ab>
          <ab n="11">Qui audientes gavisi sunt et promiserunt ei pecuniam se daturos. Et quaerebat quomodo illum opportune traderet.</ab>
          <ab n="12">Et primo die Azymorum, quando Pascha immolabant, dicunt ei discipuli eius: " Quo vis eamus et paremus, ut manduces Pascha? ".</ab>
          <ab n="13">Et mittit duos ex discipulis suis et dicit eis: " Ite in civitatem, et occurret vobis homo lagoenam aquae baiulans; sequimini eum</ab>
          <ab n="14">et, quocumque introierit, dicite domino domus: "Magister dicit: Ubi est refectio mea, ubi Pascha cum discipulis meis manducem?".</ab>
          <ab n="15">Et ipse vobis demonstrabit cenaculum grande stratum paratum; et illic parate nobis ".</ab>
          <ab n="16">Et abierunt discipuli et venerunt in civitatem et invenerunt, sicut dixerat illis, et paraverunt Pascha.</ab>
          <ab n="17">Et vespere facto, venit cum Duodecim.</ab>
          <ab n="18">Et discumbentibus eis et manducantibus, ait Iesus: " Amen dico vobis: Unus ex vobis me tradet, qui manducat mecum ".</ab>
          <ab n="19">Coeperunt contristari et dicere ei singillatim: " Numquid ego? ".</ab>
          <ab n="20">Qui ait illis: " Unus ex Duodecim, qui intingit mecum in catino.</ab>
          <ab n="21">Nam Filius quidem hominis vadit, sicut scriptum est de eo. Vae autem homini illi, per quem Filius hominis traditur! Bonum est ei, si non esset natus homo ille ".</ab>
          <ab n="22">Et manducantibus illis, accepit panem et benedicens fregit et dedit eis et ait: " Sumite: hoc est corpus meum ".</ab>
          <ab n="23">Et accepto calice, gratias agens dedit eis; et biberunt ex illo omnes.</ab>
          <ab n="24">Et ait illis: " Hic est sanguis meus novi testamenti, qui pro multis effunditur.</ab>
          <ab n="25">Amen dico vobis: Iam non bibam de genimine vitis usque in diem illum, cum illud bibam novum in regno Dei ".</ab>
          <ab n="26">Et hymno dicto, exierunt in montem Olivarum.</ab>
          <ab n="27">Et ait eis Iesus: " Omnes scandalizabimini, quia scriptum est: Percutiam pastorem, et dispergentur oves".</ab>
          <ab n="28">Sed posteaquam resurrexero, praecedam vos in Galilaeam ".</ab>
          <ab n="29">Petrus autem ait ei: " Et si omnes scandalizati fuerint, sed non ego ".</ab>
          <ab n="30">Et ait illi Iesus: " Amen dico tibi: Tu hodie, in nocte hac, priusquam bis gallus vocem dederit, ter me es negaturus ".</ab>
          <ab n="31">At ille amplius loquebatur: " Et si oportuerit me commori tibi, non te negabo ". Similiter autem et omnes dicebant.</ab>
          <ab n="32">Et veniunt in praedium, cui nomen Gethsemani; et ait discipulis suis: " Sedete hic, donec orem ".</ab>
          <ab n="33">Et assumit Petrum et Iacobum et Ioannem secum et coepit pavere et taedere;</ab>
          <ab n="34">et ait illis: " Tristis est anima mea usque ad mortem; sustinete hic et vigilate ".</ab>
          <ab n="35">Et cum processisset paululum, procidebat super terram et orabat, ut, si fieri posset, transiret ab eo hora;</ab>
          <ab n="36">et dicebat: " Abba, Pater! Omnia tibi possibilia sunt. Transfer calicem hunc a me; sed non quod ego volo, sed quod tu ".</ab>
          <ab n="37">Et venit et invenit eos dormientes; et ait Petro: " Simon, dormis? Non potuisti una hora vigilare?</ab>
          <ab n="38">Vigilate et orate, ut non intretis in tentationem; spiritus quidem promptus, caro vero infirma ".</ab>
          <ab n="39">Et iterum abiens oravit, eundem sermonem dicens.</ab>
          <ab n="40">Et veniens denuo invenit eos dormientes; erant enim oculi illorum ingravati, et ignorabant quid responderent ei.</ab>
          <ab n="41">Et venit tertio et ait illis: " Dormite iam et requiescite? Sufficit, venit hora: ecce traditur Filius hominis in manus peccatorum.</ab>
          <ab n="42">Surgite, eamus; ecce, qui me tradit, prope est ".</ab>
          <ab n="43">Et confestim, adhuc eo loquente, venit Iudas unus ex Duodecim, et cum illo turba cum gladiis et lignis a summis sacerdotibus et scribis et senioribus.</ab>
          <ab n="44">Dederat autem traditor eius signum eis dicens: " Quemcumque osculatus fuero, ipse est; tenete eum et ducite caute ".</ab>
          <ab n="45">Et cum venisset, statim accedens ad eum ait: " Rabbi "; et osculatus est eum.</ab>
          <ab n="46">At illi manus iniecerunt in eum et tenuerunt eum.</ab>
          <ab n="47">Unus autem quidam de circumstantibus educens gladium percussit servum summi sacerdotis et amputavit illi auriculam.</ab>
          <ab n="48">Et respondens Iesus ait illis: " Tamquam ad latronem existis cum gladiis et lignis comprehendere me?</ab>
          <ab n="49">Cotidie eram apud vos in templo docens, et non me tenuistis; sed adimpleantur Scripturae ".</ab>
          <ab n="50">Et relinquentes eum omnes fugerunt.</ab>
          <ab n="51">Et adulescens quidam sequebatur eum amictus sindone super nudo, et tenent eum;</ab>
          <ab n="52">at ille, reiecta sindone, nudus profugit.</ab>
          <ab n="53">Et adduxerunt Iesum ad summum sacerdotem; et conveniunt omnes summi sacerdotes et seniores et scribae.</ab>
          <ab n="54">Et Petrus a longe secutus est eum usque intro in atrium summi sacerdotis et sedebat cum ministris et calefaciebat se ad ignem.</ab>
          <ab n="55">Summi vero sacerdotes et omne concilium quaerebant adversus Iesum testimonium, ut eum morte afficerent, nec inveniebant.</ab>
          <ab n="56">Multi enim testimonium falsum dicebant adversus eum, et convenientia testimonia non erant.</ab>
          <ab n="57">Et quidam surgentes falsum testimonium ferebant adversus eum dicentes:</ab>
          <ab n="58">" Nos audivimus eum dicentem: "Ego dissolvam templum hoc manu factum et intra triduum aliud non manu factum aedificabo" ".</ab>
          <ab n="59">Et ne ita quidem conveniens erat testimonium illorum.</ab>
          <ab n="60">Et exsurgens summus sacerdos in medium interrogavit Iesum dicens: " Non respondes quidquam ad ea, quae isti testantur adversum te? ".</ab>
          <ab n="61">Ille autem tacebat et nihil respondit. Rursum summus sacerdos interrogabat eum et dicit ei: " Tu es Christus filius Benedicti? ".</ab>
          <ab n="62">Iesus autem dixit: " Ego sum, et videbitis Filium hominis a dextris sedentem Virtutis et venientem cum nubibus caeli ".</ab>
          <ab n="63">Summus autem sacerdos scindens vestimenta sua ait: " Quid adhuc necessarii sunt nobis testes?</ab>
          <ab n="64">Audistis blasphemiam. Quid vobis videtur? ". Qui omnes condemnaverunt eum esse reum mortis.</ab>
          <ab n="65">Et coeperunt quidam conspuere eum et velare faciem eius et colaphis eum caedere et dicere ei: " Prophetiza "; et ministri alapis eum caedebant.</ab>
          <ab n="66">Et cum esset Petrus in atrio deorsum, venit una ex ancillis summi sacerdotis</ab>
          <ab n="67">et, cum vidisset Petrum calefacientem se, aspiciens illum ait: " Et tu cum hoc Nazareno, Iesu, eras! ".</ab>
          <ab n="68">At ille negavit dicens: " Neque scio neque novi quid tu dicas! ". Et exiit foras ante atrium, et gallus cantavit.</ab>
          <ab n="69">Et ancilla, cum vidisset illum, rursus coepit dicere circumstantibus: " Hic ex illis est! ".</ab>
          <ab n="70">At ille iterum negabat. Et post pusillum rursus, qui astabant, dicebant Petro: " Vere ex illis es, nam et Galilaeus es ".</ab>
          <ab n="71">Ille autem coepit anathematizare et iurare: " Nescio hominem istum, quem dicitis! ".</ab>
          <ab n="72">Et statim iterum gallus cantavit; et recordatus est Petrus verbi, sicut dixerat ei Iesus: " Priusquam gallus cantet bis, ter me negabis ". Et coepit flere.</ab>
        </div>
        <div type="chapter" n="15">
          <ab n="1">Et confestim mane consilium facientes summi sacerdotes cum senioribus et scribis, id est universum concilium, vincientes Iesum duxerunt et tradiderunt Pilato.</ab>
          <ab n="2">Et interrogavit eum Pilatus: " Tu es rex Iudaeorum? ". At ille respondens ait illi: " Tu dicis ".</ab>
          <ab n="3">Et accusabant eum summi sacerdotes in multis.</ab>
          <ab n="4">Pilatus autem rursum interrogabat eum dicens: " Non respondes quidquam? Vide in quantis te accusant ".</ab>
          <ab n="5">Iesus autem amplius nihil respondit, ita ut miraretur Pilatus.</ab>
          <ab n="6">Per diem autem festum dimittere solebat illis unum ex vinctis, quem peterent.</ab>
          <ab n="7">Erat autem qui dicebatur Barabbas, vinctus cum seditiosis, qui in seditione fecerant homicidium.</ab>
          <ab n="8">Et cum ascendisset turba, coepit rogare, sicut faciebat illis.</ab>
          <ab n="9">Pilatus autem respondit eis et dixit: " Vultis dimittam vobis regem Iudaeorum? ".</ab>
          <ab n="10">Sciebat enim quod per invidiam tradidissent eum summi sacerdotes.</ab>
          <ab n="11">Pontifices autem concitaverunt turbam, ut magis Barabbam dimitteret eis.</ab>
          <ab n="12">Pilatus autem iterum respondens aiebat illis: " Quid ergo vultis faciam regi Iudaeorum? ".</ab>
          <ab n="13">At illi iterum clamaverunt: " Crucifige eum! ".</ab>
          <ab n="14">Pilatus vero dicebat eis: " Quid enim mali fecit? ". At illi magis clamaverunt: " Crucifige eum! ".</ab>
          <ab n="15">Pilatus autem, volens populo satisfacere, dimisit illis Barabbam et tradidit Iesum flagellis caesum, ut crucifigeretur.</ab>
          <ab n="16">Milites autem duxerunt eum intro in atrium, quod est praetorium, et convocant totam cohortem.</ab>
          <ab n="17">Et induunt eum purpuram et imponunt ei plectentes spineam coronam;</ab>
          <ab n="18">et coeperunt salutare eum: " Ave, rex Iudaeorum! ",</ab>
          <ab n="19">et percutiebant caput eius arundine et conspuebant eum et ponentes genua adorabant eum.</ab>
          <ab n="20">Et postquam illuserunt ei, exuerunt illum purpuram et induerunt eum vestimentis suis. Et educunt illum, ut crucifigerent eum.</ab>
          <ab n="21">Et angariant praetereuntem quempiam Simonem Cyrenaeum venientem de villa, patrem Alexandri et Rufi, ut tolleret crucem eius.</ab>
          <ab n="22">Et perducunt illum in Golgotha locum, quod est interpretatum Calvariae locus.</ab>
          <ab n="23">Et dabant ei myrrhatum vinum; ille autem non accepit.</ab>
          <ab n="24">Et crucifigunt eum et dividunt vestimenta eius, mittentes sortem super eis, quis quid tolleret.</ab>
          <ab n="25">Erat autem hora tertia, et crucifixerunt eum.</ab>
          <ab n="26">Et erat titulus causae eius inscriptus: " Rex Iudaeorum ".</ab>
          <ab n="27">Et cum eo crucifigunt duos latrones, unum a dextris et alium asinistris eius.</ab>
          <ab n="28">()</ab>
          <ab n="29">Et praetereuntes blasphemabant eum moventes capita sua et dicentes: " Vah, qui destruit templum et in tribus diebus aedificat;</ab>
          <ab n="30">salvum fac temetipsum descendens de cruce! ".</ab>
          <ab n="31">Similiter et summi sacerdotes ludentes ad alterutrum cum scribis dicebant: " Alios salvos fecit, seipsum non potest salvum facere.</ab>
          <ab n="32">Christus rex Israel descendat nunc de cruce, ut videamus et credamus ". Etiam qui cum eo crucifixi erant, conviciabantur ei.</ab>
          <ab n="33">Et, facta hora sexta, tenebrae factae sunt per totam terram usque in horam nonam.</ab>
          <ab n="34">Et hora nona exclamavit Iesus voce magna: " Heloi, Heloi, lema sabacthani? ", quod est interpretatum: " Deus meus, Deus meus, ut quid dereliquisti me? ".</ab>
          <ab n="35">Et quidam de circumstantibus audientes dicebant: " Ecce, Eliam vocat ".</ab>
          <ab n="36">Currens autem unus et implens spongiam aceto circumponensque calamo potum dabat ei dicens: " Sinite, videamus, si veniat Elias ad deponendum eum ".</ab>
          <ab n="37">Iesus autem, emissa voce magna, exspiravit.</ab>
          <ab n="38">Et velum templi scissum est in duo a sursum usque deorsum.</ab>
          <ab n="39">Videns autem centurio, qui ex adverso stabat, quia sic clamans exspirasset, ait: " Vere homo hic Filius Dei erat ".</ab>
          <ab n="40">Erant autem et mulieres de longe aspicientes, inter quas et Maria Magdalene et Maria Iacobi minoris et Iosetis mater et Salome,</ab>
          <ab n="41">quae, cum esset in Galilaea, sequebantur eum et ministrabant ei, et aliae multae, quae simul cum eo ascenderant Hierosolymam.</ab>
          <ab n="42">Et cum iam sero esset factum, quia erat Parasceve, quod est ante sabbatum,</ab>
          <ab n="43">venit Ioseph ab Arimathaea nobilis decurio, qui et ipse erat exspectans regnum Dei, et audacter introivit ad Pilatum et petiit corpus Iesu.</ab>
          <ab n="44">Pilatus autem miratus est si iam obisset, et, accersito centurione, interrogavit eum si iam mortuus esset,</ab>
          <ab n="45">et, cum cognovisset a centurione, donavit corpus Ioseph.</ab>
          <ab n="46">Is autem mercatus sindonem et deponens eum involvit sindone et posuit eum in monumento, quod erat excisum de petra, et advolvit lapidem ad ostium monumenti.</ab>
          <ab n="47">Maria autem Magdalene et Maria Iosetis aspiciebant, ubi positus esset.</ab>
        </div>
        <div type="chapter" n="16">
          <ab n="1">Et cum transisset sabbatum, Maria Magdalene et Maria Iacobi et Salome emerunt aromata, ut venientes ungerent eum.</ab>
          <ab n="2">Et valde mane, prima sabbatorum, veniunt ad monumentum, orto iam sole.</ab>
          <ab n="3">Et dicebant ad invicem: " Quis revolvet nobis lapidem ab ostio monumenti? ".</ab>
          <ab n="4">Et respicientes vident revolutum lapidem; erat quippe magnus valde.</ab>
          <ab n="5">Et introeuntes in monumentum viderunt iuvenem sedentem in dextris, coopertum stola candida, et obstupuerunt.</ab>
          <ab n="6">Qui dicit illis: " Nolite expavescere! Iesum quaeritis Nazarenum crucifixum. Surrexit, non est hic; ecce locus, ubi posuerunt eum.</ab>
          <ab n="7">Sed ite, dicite discipulis eius et Petro: "Praecedit vos in Galilaeam. Ibi eum videbitis, sicut dixit vobis" ".</ab>
          <ab n="8">Et exeuntes fugerunt de monumento; invaserat enim eas tremor et pavor, et nemini quidquam dixerunt, timebant enim.</ab>
          <ab n="9">Surgens autem mane, prima sabbati, apparuit primo Mariae Magdalenae, de qua eiecerat septem daemonia.</ab>
          <ab n="10">Illa vadens nuntiavit his, qui cum eo fuerant, lugentibus et flentibus;</ab>
          <ab n="11">et illi audientes quia viveret et visus esset ab ea, non crediderunt.</ab>
          <ab n="12">Post haec autem duobus ex eis ambulantibus ostensus est in alia effigie euntibus in villam;</ab>
          <ab n="13">et illi euntes nuntiaverunt ceteris, nec illis crediderunt.</ab>
          <ab n="14">Novissime recumbentibus illis Undecim apparuit, et exprobravit incredulitatem illorum et duritiam cordis, quia his, qui viderant eum resuscitatum, non crediderant.</ab>
          <ab n="15">Et dixit eis: " Euntes in mundum universum praedicate evangelium omni creaturae.</ab>
          <ab n="16">Qui crediderit et baptizatus fuerit, salvus erit; qui vero non crediderit, condemnabitur.</ab>
          <ab n="17">Signa autem eos, qui crediderint, haec sequentur: in nomine meo daemonia eicient, linguis loquentur novis,</ab>
          <ab n="18">serpentes tollent, et, si mortiferum quid biberint, non eos nocebit, super aegrotos manus imponent, et bene habebunt ".</ab>
          <ab n="19">Et Dominus quidem Iesus, postquam locutus est eis, assumptus est in caelum et sedit a dextris Dei.</ab>
          <ab n="20">Illi autem profecti praedicaverunt ubique, Domino cooperante et sermonem confirmante, sequentibus signis.</ab>
        </div>
      </div>
    </body>
  </text>
</TEI>
