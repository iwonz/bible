<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader/>
  <text>
    <body>
      <div type="book" n="Neh">
        <div type="chapter" n="1">
          <ab n="1">Слова Неемії, Гахаліїного сина: І сталося в місяці кіслеві двадцятого року, і був я в замку Шушан.</ab>
          <ab n="2">І прийшов Ханані, один із братів моїх, він та люди з Юдеї. І запитався я їх про юдеїв, що врятувалися, що позостали від полону, та про Єрусалим.</ab>
          <ab n="3">А вони сказали мені: Позосталі, що лишилися з полону, там в окрузі, живуть у великій біді та в ганьбі, а мур Єрусалиму поруйнований, а брами його попалені огнем...</ab>
          <ab n="4">І сталося, як почув я ці слова, сів я та й плакав, і був у жалобі кілька днів, і постив, і молився перед лицем Небесного Бога.</ab>
          <ab n="5">І сказав я: Молю Тебе, Господи, Боже Небесний, Боже великий та грізний, що дотримуєш заповіта та милість для тих, хто любить Тебе та дотримуєш заповіді Свої,</ab>
          <ab n="6">нехай же буде ухо Твоє чутке, а очі Твої відкриті, щоб прислухуватися до молитви раба Твого, якою я молюся сьогодні перед Твоїм лицем день та ніч за Ізраїлевих синів, Твоїх рабів, і сповідаюся в гріхах Ізраїлевих синів, якими грішили ми проти Тебе, і я і дім батька мого грішили!</ab>
          <ab n="7">Ми сильно провинилися перед Тобою, і не дотримували заповідей, і уставів, і прав, які наказав Ти Мойсеєві, рабові Своєму.</ab>
          <ab n="8">Пам'ятай же те слово, що Ти наказав був Мойсеєві, Своєму рабові, говорячи: як ви спроневіритеся, Я розпорошу вас поміж народами!</ab>
          <ab n="9">Та коли навернетеся до Мене, і будете дотримувати заповіді Мої й виконувати їх, то якщо будуть ваші вигнанці на краю небес, то й звідти позбираю їх, і приведу до того місця, яке Я вибрав, щоб там перебувало Ім'я Моє!</ab>
          <ab n="10">А вони раби Твої та народ Твій, якого Ти викупив Своєю великою силою та міцною Своєю рукою.</ab>
          <ab n="11">Молю Тебе, Господи, нехай же буде ухо Твоє чутке до молитви Твойого раба та до молитви Твоїх рабів, що прагнуть боятися Ймення Твого! І дай же сьогодні успіху Своєму рабові, і дай знайти милосердя перед оцим мужем! А я був чашником царевим.</ab>
        </div>
        <div type="chapter" n="2">
          <ab n="1">І сталося в місяці нісані, двадцятого року царя Артаксеркса, було раз вино перед ним. І взяв я те вино й дав цареві. І я, здавалося, не був сумний перед ним.</ab>
          <ab n="2">Та сказав мені цар: Чому обличчя твоє сумне, чи ти не хворий? Це не інше що, як тільки сум серця... І я вельми сильно злякався!</ab>
          <ab n="3">І сказав я до царя: Нехай цар живе навіки! Чому не буде сумне обличчя моє, коли місто дому гробів батьків моїх поруйноване, а брами його попалені огнем!...</ab>
          <ab n="4">І сказав мені цар: Чого ж ти просиш? І я помолився до Небесного Бога,</ab>
          <ab n="5">і сказав цареві: Якщо це цареві вгодне, і якщо раб твій уподобаний перед обличчям твоїм, то пошли мене до Юдеї, до міста гробів батьків моїх, і я відбудую його!</ab>
          <ab n="6">І сказав мені цар (а цариця сиділа при ньому): Скільки часу буде дорога твоя, і коли ти повернешся? І сподобалось це цареві, і він послав мене, а я призначив йому час.</ab>
          <ab n="7">І сказав я цареві: Якщо це цареві вгодне, нехай дадуть мені листи до намісників Заріччя, щоб провадили мене, аж поки не прийду до Юдеї,</ab>
          <ab n="8">і листа до Асафа, дозорця царевого лісу, щоб дав мені дерева на брусся для замкових брам, що належать до Божого дому, і для міського муру, і для дому, що до нього ввійду. І дав мені цар в міру того, як добра була Божа рука надо мною.</ab>
          <ab n="9">І прибув я до намісників Заріччя, і дав їм цареві листи. А цар послав зо мною зверхників війська та верхівців.</ab>
          <ab n="10">І почув про це хоронянин Санваллат та раб аммонітянин Товія, і було їм прикро, дуже прикро, що прийшов чоловік клопотатися про добро для Ізраїлевих синів.</ab>
          <ab n="11">І прийшов я до Єрусалиму, і був там три дні.</ab>
          <ab n="12">І встав я вночі, я та трохи людей зо мною, і не розповів я нікому, що Бог мій дав до мого серця зробити для Єрусалиму. А худоби не було зо мною, окрім тієї худоби, що я нею їздив.</ab>
          <ab n="13">І вийшов я Долинною брамою вночі, і пішов до джерела Таннін, і до брами Смітникової. І я докладно оглянув мури Єрусалиму, що були поруйновані, а брами його були попалені огнем.</ab>
          <ab n="14">І перейшов я до Джерельної брами та до царського ставу, та там не було місця для переходу худоби, що була підо мною.</ab>
          <ab n="15">І йшов я долиною вночі, і докладно оглядав мура. Потім я вернувся, і ввійшов Долинною брамою, і вернувся.</ab>
          <ab n="16">А заступники не знали, куди я пішов та що я роблю, а юдеям, і священикам, і шляхті, і заступникам, і решті тих, що робили працю, я доти нічого не розповідав.</ab>
          <ab n="17">І сказав я до них: Ви бачите біду, що ми в ній, що Єрусалим зруйнований, а брами його попалені огнем. Ідіть, і збудуйте мура Єрусалиму, і вже не будемо ми ганьбою!...</ab>
          <ab n="18">І розповів я їм про руку Бога мого, що вона добра до мене, а також слова царя, які сказав він мені. І сказали вони: Станемо й збудуємо! І зміцнили вони руки свої на добре діло.</ab>
          <ab n="19">І почув це хоронянин Санваллат та аммонітянин раб Товія, і араб Ґешем, і сміялися з нас, і погорджували нами й говорили: Що це за річ, яку ви робите? Чи проти царя ви бунтуєтесь?</ab>
          <ab n="20">А я їм відповів і сказав до них: Небесний Бог Він дасть нам успіх, а ми, Його раби, станемо й збудуємо! А вам нема ані частки, ані права, ані пам'ятки в Єрусалимі!</ab>
        </div>
        <div type="chapter" n="3">
          <ab n="1">І встав Еліяшів, первосвященик, та брати його священики, і збудували Овечу браму. Вони освятили її, і повставляли її двері, й аж до башти Меа освятили її, аж до башти Ханан'їла.</ab>
          <ab n="2">А поруч нього будували єрихоняни, а поруч них будував Заккур, син Імріїв.</ab>
          <ab n="3">А браму Рибну збудували сини Сенаїні, і вони покрили її бруссями, і повставляли двері її, замки її та засуви її.</ab>
          <ab n="4">А поруч них направляв Меремот, син Урії, Коцового сина, а поруч них направляв Мешуллам, син Берехії, Мешав'їлового сина, а поруч них направляв Садок, Баанин син.</ab>
          <ab n="5">А поруч них направляли текояни, але їхні вельможі не схилили своєї шиї в службу свого Господа.</ab>
          <ab n="6">А браму Стару направляли Йояда, син Пасеахів, та Мешуллам, син Бесодеїн, вони покривали бруссями, і вставляли двері її, і замки її та засуви її.</ab>
          <ab n="7">А поруч них направляв ґів'онеянин Мелатія та меронотеянин Ядон, люди Ґів'ону та Міцпи, що належали до володіння намісника Заріччя.</ab>
          <ab n="8">Поруч нього направляв Уззіїл, син Хархаїн, з золотарів, а поруч нього направляв Хананія, син Раккахімів, і вони відновили Єрусалима аж до Широкого муру.</ab>
          <ab n="9">А поруч нього направляв Рефая, син Хурів, зверхник половини єрусалимської округи.</ab>
          <ab n="10">А поруч нього направляв Єдая, син Харумафів, а то навпроти дому свого, а при його руці направляв Хаттуш, син Хашавнеїн.</ab>
          <ab n="11">Другу міру направляв Малкійя, син Харімів, та Хашшув, син Пахат-Моавів, та башту Печей.</ab>
          <ab n="12">А поруч нього направляв Шаллум, син Лохеша, зверхник половини єрусалимської округи, він та дочка його.</ab>
          <ab n="13">Браму Долинну направляв Ханун та мешканці Заноаху, вони збудували її, і повставляли двері її, замки її та засуви її, і тисячу ліктів у мурі аж до Смітникової брами.</ab>
          <ab n="14">А Смітникову браму направив Малкійя, син Рехавів, зверхник бет-керемської округи, він збудував її, і повставляв її двері, замки її та засуви її.</ab>
          <ab n="15">А Джерельну браму направив Шаллум, син Кол-Хезеїв, зверхник округи Міцпи, він збудував її, і покрив її, і повставляв її двері, замки її та засуви її, і направив мура ставу Шелах до царського садка, і аж до ступенів, що спускаються з Давидового Міста.</ab>
          <ab n="16">За ним направляв Неемія, син Азбуків, зверхник половини бетцурської округи аж до місця навпроти Давидових гробів і аж до зробленого ставу, і аж до дому Лицарів.</ab>
          <ab n="17">За ним направляли Левити: Рехум, син Баніїв, поруч нього направляв зверхник половини округи Кеїла, для своєї округи.</ab>
          <ab n="18">За ним направляли їхні брати: Баввай, син Хенададів, зверхник половини округи Кеїла.</ab>
          <ab n="19">І направляв поруч нього Езер, син Єшуїн, зверхник округи, міру другу, від місця навпроти виходу до зброярні наріжника.</ab>
          <ab n="20">За ним ревно направляв Барух, Заббаїв син, міру другу, від наріжника аж до входу до дому первосвященика Еліяшіва.</ab>
          <ab n="21">За ним направляв Меремот, син Урійї, сина Коцового, міру другу, від входу до Еліяшівового дому й аж до кінця Еліяшівового дому.</ab>
          <ab n="22">А за ним направляли священики, люди йорданської округи.</ab>
          <ab n="23">За ним направляв Веніямин, син Хашшувів, навпроти свого дому; за ним направляв Азарія, син Маасеї, сина Ананіїного, при своєму домі.</ab>
          <ab n="24">За ним направляв Біннуй, син Хенададів, міру другу, від Азаріїного дому аж до наріжника й аж до рогу.</ab>
          <ab n="25">Палал, син Узаїв, від місця навпроти наріжника та в горішній башті, що виходить із царського дому, що при в'язничному подвір'ї. За ним Педая, син Пар'ошів.</ab>
          <ab n="26">А підданці храму сиділи в Офелі аж до місця навпроти Водної брами на схід та навпроти виступаючої башти.</ab>
          <ab n="27">За ним направляли техояни, міру другу, від місця навпроти великої виступаючої башти й аж до офельського муру.</ab>
          <ab n="28">З-над Кінської брами направляли священики, кожен навпроти дому свого.</ab>
          <ab n="29">За ними направляв Садок, син Іммерів, навпроти свого дому, а за ним направляв Шемая, син Шеханіїн, сторож Східньої брами.</ab>
          <ab n="30">За ним направляв Хананія, син Шелеміїн, та Ханун, шостий син Цалафів, міру другу; за ним направляв Мешуллам, син Берехіїн, навпроти своєї кімнати.</ab>
          <ab n="31">За ним направляв Малкійя, син золотаря, аж до дому храмових підданців та крамарів, навпроти брами Міфкад і аж до наріжної горниці.</ab>
          <ab n="32">А між наріжною горницею до Овечої брами направляли золотарі та крамарі.</ab>
        </div>
        <div type="chapter" n="4">
          <ab n="1">(3-33) І сталося, як почув Санваллат, що ми будуємо того мура, то він запалився гнівом, і дуже розгнівався, і сміявся з юдеїв.</ab>
          <ab n="2">(3-34) І говорив він перед своїми братами та самарійським військом і сказав: Що це роблять ці мізерні юдеї? Чи їм це позоставлять? Чи будуть вони приносити жертву? Чи закінчать цього дня? Чи оживлять вони ці каміння з куп пороху, а вони ж попалені?</ab>
          <ab n="3">(3-35) А аммонітянин Товійя був при ньому й сказав: Та й що вони будують? Якщо вийде лисиця, то вона зробить дірку в їхній камінній стіні!...</ab>
          <ab n="4">(3-36) Почуй, Боже наш, що ми стали погордою, і поверни їхню ганьбу на голову їхню, і дай їх на здобич у край полону!</ab>
          <ab n="5">(3-37) І не закрий їхньої провини, а їхній гріх нехай не буде стертий з-перед лиця Твого, бо вони образили будівничих!</ab>
          <ab n="6">(3-38) І збудували ми того мура, і був пов'язаний увесь той мур аж до половини його. А серце народу було, щоб далі робити!</ab>
          <ab n="7">(4-1) І сталося, як почув Санваллат, і Товійя, і араби, і аммонітяни, і ашдодяни, що направляється єрусалимський мур, що виломи в стіні стали затарасовуватися, то дуже запалилися гнівом.</ab>
          <ab n="8">(4-2) І змовилися вони всі разом, щоб іти воювати з Єрусалимом, та щоб учинити йому замішання.</ab>
          <ab n="9">(4-3) І ми молилися до нашого Бога, і поставили проти них сторожу вдень та вночі, перед ними.</ab>
          <ab n="10">(4-4) І сказав Юда: Ослабла сила носія, а звалищ багато, і ми не зможемо далі будувати мура!...</ab>
          <ab n="11">(4-5) А наші ненависники говорили: Вони не знатимуть і не побачать, як ми прийдемо до середини їх, і позабиваємо їх, та й спинимо працю!</ab>
          <ab n="12">(4-6) І сталося, як приходили ті юдеяни, що сиділи при них, то говорили нам про це разів десять, зо всіх місць, де вони пробували.</ab>
          <ab n="13">(4-7) Тоді поставив я сторожу здолу того місця за муром у печерах. І поставив я народ за їхніми родами, з їхніми мечами, їхніми ратищами та їхніми луками.</ab>
          <ab n="14">(4-8) І розглянув я це, і встав і сказав я до шляхетних, і до заступників, і до решти народу: Не бійтеся перед ними! Згадайте Господа великого та грізного, і воюйте за ваших братів, ваших синів, дочок ваших, жінок ваших та за доми ваші!</ab>
          <ab n="15">(4-9) І сталося, як почули наші вороги, що нам те відоме, то Господь зламав їхній задум, і всі ми вернулися до муру, кожен до праці своєї.</ab>
          <ab n="16">(4-10) І було від того дня, що половина моїх юнаків робили працю, а половина їх міцно тримала списи, щити, і луки та панцері, а зверхники стояли позад Юдиного дому.</ab>
          <ab n="17">(4-11) Будівничі працювали на мурі, а носії наладовували тягар, вони однією рукою робили працю, а однією міцно тримали списа...</ab>
          <ab n="18">(4-12) А в кожного будівничого його меч був прив'язаний на стегнах його, і так вони будували, а біля мене був сурмач.</ab>
          <ab n="19">(4-13) І сказав я до шляхетних, до заступників та до решти народу: Праця велика й простора, а ми повідділювані на мурі, далеко один від одного.</ab>
          <ab n="20">(4-14) Тому то в місце, де почуєте голос сурми, туди негайно збирайтеся до нас. Бог наш буде воювати для нас!</ab>
          <ab n="21">(4-15) І так ми робили працю, і половина їх міцно тримала списи від сходу ранньої зорі аж до появлення зір.</ab>
          <ab n="22">(4-16) Також того часу сказав я до народу: Кожен з юнаком своїм нехай ночують у середині Єрусалиму, і будуть вони для нас уночі сторожею, а вдень на працю.</ab>
          <ab n="23">(4-17) І ні я, ані брати мої, ані юнаки мої, ані сторожі, що були за мною, ми не здіймали своєї одежі, кожен мав свою зброю при своєму стегні.</ab>
        </div>
        <div type="chapter" n="5">
          <ab n="1">І був великий крик народу та їхніх жінок на своїх братів юдеїв.</ab>
          <ab n="2">І були такі, що говорили: Ми даємо в заставу синів своїх та дочок своїх, і беремо збіжжя, і їмо й живемо!</ab>
          <ab n="3">І були такі, що говорили: Ми заставляємо поля свої, і виноградники свої, і доми свої, і беремо збіжжя в цьому голоді!</ab>
          <ab n="4">І були такі, що говорили: Ми позичаємо срібло на податок царський за наші поля та наші виноградники.</ab>
          <ab n="5">А наше ж тіло таке, як тіло наших братів, наші сини як їхні сини. А ось ми тиснемо наших синів та наших дочок за рабів, і є з наших дочок утискувані. Ми не в силі робити, а поля наші та виноградники наші належать іншим...</ab>
          <ab n="6">І сильно запалав у мені гнів, коли я почув їхній крик та ці слова!</ab>
          <ab n="7">А моє серце дало мені раду, і я сперечався з шляхетними та з заступниками та й сказав їм: Ви заставою тиснете один одного! І скликав я на них великі збори.</ab>
          <ab n="8">І сказав я до них: Ми викуповуємо своїх братів юдеїв, проданих поганам, за нашою спромогою, а ви будете продавати своїх братів, і вони продаються нам? І мовчали вони, і не знаходили слова...</ab>
          <ab n="9">І сказав я: Не добра це річ, що ви робите! Чи ж не в боязні нашого Бога ви маєте ходити, через ганьбу від тих поганів, наших ворогів?</ab>
          <ab n="10">Також і я, брати мої та юнаки мої були позикодавцями срібла та збіжжя. Опустімо ж ми оцей борг!</ab>
          <ab n="11">Верніть їм зараз їхні поля, їхні виноградники, їхні оливки, й їхні доми та відсоток срібла, і збіжжя, виноградний сік та нову оливу, що ви дали їм у заставу за них!</ab>
          <ab n="12">І вони сказали: Повернемо, і не будемо жадати від них! Зробимо так, як ти говориш! І покликав я священиків, і заприсягнув їх зробити за цим словом.</ab>
          <ab n="13">Витрусив я й свою пазуху та й сказав: Нехай отак витрусить Бог кожного чоловіка, хто не сповнить цього слова, з дому його та з труду його, і нехай буде такий витрушений та порожній! І сказали всі збори: Амінь! І славили вони Господа, і народ зробив за цим словом.</ab>
          <ab n="14">Також від дня, коли цар наказав мені бути їхнім намісником в Юдиному краї від року двадцятого й аж до року тридцять другого царя Артаксеркса, дванадцять літ не їв намісничого хліба ані я, ані брати мої.</ab>
          <ab n="15">А намісники попередні, що були передо мною, чинили тяжке над народом, і брали від них хлібом та вином одного дня сорок шеклів срібла; також їхні слуги панували над народом. А я не робив так через страх Божий.</ab>
          <ab n="16">також у праці того муру я підтримував, і поля не купували ми, а всі мої слуги були зібрані там над працею.</ab>
          <ab n="17">А за столом моїм були юдеї та заступники, сто й п'ятдесят чоловіка, та й ті, хто приходив до нас із народів, що навколо нас.</ab>
          <ab n="18">А що готовилося на один день, було: віл один, худоби дрібної шестеро вибраних, і птиця готувалася в мене, а за десять день виходило багато всякого вина. А при тому я не жадав намісничого хліба, бо та робота направи мурів була тяжка на тому народі.</ab>
          <ab n="19">Запам'ятай же мені, Боже мій, на добре все те, що я робив для цього народу!</ab>
        </div>
        <div type="chapter" n="6">
          <ab n="1">І сталося, коли почув Санваллат, і Товійя, і араб Ґешем та решта наших ворогів, що я збудував мура, і що не позосталося в ньому вилому, але до цього часу дверей у брамах я не повставляв,</ab>
          <ab n="2">то послав Санваллат та Ґешем до мене, говорячи: Приходь, і вмовимося разом у Кефірімі в долині Оно! А вони замишляли зробити мені зло...</ab>
          <ab n="3">І послав я до них послів, говорячи: Я роблю велику працю, і не можу прийти. Нащо буде перервана ця праця, як кину її та піду до вас?</ab>
          <ab n="4">І посилали до мене так само чотири рази, а я відповідав їм так само.</ab>
          <ab n="5">І так само Санваллат п'ятий раз прислав до мене слугу свого, а в руці його був відкритий лист.</ab>
          <ab n="6">А в ньому написане: Чується серед народів, і Ґашму говорить: Ти та юдеї замишляєте відділитися, тому то ти будуєш того мура, і хочеш бути їм за царя, за тими словами.</ab>
          <ab n="7">Та й пророків ти понаставляв, щоб викрикували про тебе в Єрусалимі, говорячи: Цар в Юді! А тепер цар почує оці речі. Отож, приходь, і порадьмося разом!</ab>
          <ab n="8">І послав я до нього, говорячи: Не було таких речей, про які ти говориш, бо з серця свого ти їх повимишляв!...</ab>
          <ab n="9">Бо всі вони лякали нас, говорячи: Нехай ослабнуть їхні руки з цієї праці, і не буде вона зроблена! Та тепер, о Боже, зміцни мої руки!</ab>
          <ab n="10">І я ввійшов до дому Шемаї, сина Делаї, Мегетав'їлового сина, а він був задержаний. І він сказав: Умовмося піти до Божого дому, до середини храму, і замкнемо храмові двері, бо прийдуть забити тебе, власне вночі прийдуть забити тебе...</ab>
          <ab n="11">Та я відказав: Чи такий чоловік, як я, має втікати? І хто є такий, як я, що ввійде до храму й буде жити? Не ввійду!</ab>
          <ab n="12">І пізнав я, що то не Бог послав його, коли він говорив на мене те пророцтво, а то Товійя та Санваллат підкупили його...</ab>
          <ab n="13">Бо він був підкуплений, щоб я боявся, і зробив так, і згрішив. Це було для них на злий поговір, щоб образити мене.</ab>
          <ab n="14">Запам'ятай же, Боже мій, Товійї та Санваллатові за цими вчинками його, а також пророчиці Ноадії та решті пророків, що страхали мене!</ab>
          <ab n="15">І був закінчений мур двадцятого й п'ятого дня місяця елула, за п'ятдесят і два дні.</ab>
          <ab n="16">І сталося, як почули про це всі наші вороги, та побачили всі народи, що були навколо нас, то вони впали в очах своїх та й пізнали, що ця праця була зроблена від нашого Бога!</ab>
          <ab n="17">Тими днями також шляхетні юдеї писали багато своїх листів, що йшли до Товійї, а Товійїні приходили до них.</ab>
          <ab n="18">Бо багато-хто в Юдеї були заприсяженими приятелями йому, бо він був зять Шеханії, Арахового сина, а син його Єгоханан узяв дочку Мешуллама, Берехіїного сина.</ab>
          <ab n="19">І говорили передо мною добре про нього, а слова мої передавали йому. Товійя посилав листи, щоб настрахати мене.</ab>
        </div>
        <div type="chapter" n="7">
          <ab n="1">І сталося, як був збудований мур, то повставляв я двері, і були понаставлювані придверні, співаки та Левити.</ab>
          <ab n="2">І призначив я над Єрусалимом свого брата Ханані та зверхника твердині Хананію, бо він був чоловік правдивий, і Бога боявся більше від багатьох інших.</ab>
          <ab n="3">І сказав я до них: Нехай не відчиняються єрусалимські брами аж до спеки сонця. І поки вони самі стоять, нехай позамикають двері, і так тримайте. І поставити варти з єрусалимських мешканців, кожного на його сторожі, і кожного навпроти його дому!</ab>
          <ab n="4">А місто було широко-просторе й велике, та народу в ньому мало, і доми не були побудовані.</ab>
          <ab n="5">І поклав мені Бог мій на серце моє зібрати шляхетних, і заступників та народ, щоб переписати. І знайшов я книжку перепису тих, хто прийшов перше, а в ній я знайшов написане таке:</ab>
          <ab n="6">Оце виходьки з округи, що прийшли з полону вигнання, яких вигнав був Навуходоносор, цар вавилонський, і вони повернулися до Єрусалиму та до Юдеї, кожен до міста свого,</ab>
          <ab n="7">ті, що прийшли були з Зоровавелем, Ісусом, Неемією, Азарією, Раамією, Нахаманієм, Мордехаєм, Білшаном, Місперетом, Біґваєм, Нехумом, Бааною. Число людей Ізраїлевого народу:</ab>
          <ab n="8">синів Пар'ошових дві тисячі сто й сімдесят і два,</ab>
          <ab n="9">синів Шеватіїних три сотні і сімдесят і два,</ab>
          <ab n="10">синів Арахових шість сотень п'ятдесят і два,</ab>
          <ab n="11">синів Пахат-Моавових, із синів Ісусових та Йоавових дві тисячі й вісім сотень вісімнадцять,</ab>
          <ab n="12">синів Еламових тисяча двісті п'ятдесят і чотири,</ab>
          <ab n="13">синів Заттуєвих вісім сотень сорок і п'ять,</ab>
          <ab n="14">синів Заккаєвих сім сотень і шістдесят,</ab>
          <ab n="15">синів Біннуєвих шість сотень сорок і вісім,</ab>
          <ab n="16">синів Беваєвих шість сотень двадцять і вісім,</ab>
          <ab n="17">синів Азґадових дві тисячі три сотні двадцять і два,</ab>
          <ab n="18">синів Адонікамових шість сотень шістдесят і сім,</ab>
          <ab n="19">синів Біґваєвих дві тисячі шістдесят і сім,</ab>
          <ab n="20">синів Адінових шість сотень п'ятдесят і п'ять,</ab>
          <ab n="21">синів Атерових, з синів Хізкійїних дев'ятдесят і вісім,</ab>
          <ab n="22">синів Хашумових три сотні двадцять і вісім,</ab>
          <ab n="23">синів Бецаєвих три сотні двадцять і чотири,</ab>
          <ab n="24">синів Харіфових сто дванадцять,</ab>
          <ab n="25">синів Ґів'онових дев'ятдесят і п'ять,</ab>
          <ab n="26">людей з Віфлеєму та Нетофи сто вісімдесят і вісім,</ab>
          <ab n="27">людей з Анототу сто двадцять і вісім,</ab>
          <ab n="28">людей з Бет-Азмавету сорок і два,</ab>
          <ab n="29">людей з Кір'ят-Єаріму, Кефіри та Беероту сім сотень сорок і три,</ab>
          <ab n="30">людей з Рами та Ґави шість сотень двадцять і один,</ab>
          <ab n="31">людей з Міхмасу сто двадцять і два,</ab>
          <ab n="32">людей з Бет-Елу та Аю сто двадцять і три,</ab>
          <ab n="33">людей з Нево Другого п'ятдесят і два,</ab>
          <ab n="34">виходьків з Еламу Другого тисяча двісті п'ятдесят і чотири,</ab>
          <ab n="35">виходьків з Харіму три сотні й двадцять,</ab>
          <ab n="36">виходьків з Єрихону три сотні сорок і п'ять,</ab>
          <ab n="37">виходьків з Лоду, Хадіду й Оно сім сотень і двадцять і один,</ab>
          <ab n="38">виходьків з Сенаї три тисячі дев'ять сотень і тридцять.</ab>
          <ab n="39">Священиків: синів Єдаїних з Ісусового дому дев'ять сотень сімдесят і три,</ab>
          <ab n="40">синів Іммерових тисяча п'ятдесят і два,</ab>
          <ab n="41">синів Пашхурових тисяча двісті сорок і сім,</ab>
          <ab n="42">синів Харімових тисяча сімнадцять.</ab>
          <ab n="43">Левитів: синів Ісусових з Кадміїлового дому, з Годевиних синів сімдесят і чотири.</ab>
          <ab n="44">Співаків: синів Асафових сто сорок і вісім.</ab>
          <ab n="45">Придверних: синів Шаллумових, синів Атерових, синів Талмонових, синів Аккувових, синів Хатітиних, синів Шоваєвих сто тридцять і вісім.</ab>
          <ab n="46">Храмових підданців: сини Ціхині, сини Хасуфині, сини Таббаотові,</ab>
          <ab n="47">сини Керосові, сини Сіїні, сини Падонові,</ab>
          <ab n="48">сини Леванині, сини Хаґавині, сини Салмаєві,</ab>
          <ab n="49">сини Хананові, сини Ґідделові, сини Ґахарові,</ab>
          <ab n="50">сини Реаїні, сини Рецінові, сини Некодині,</ab>
          <ab n="51">сини Ґаззамові, сини Уззині, сини Пасеахові,</ab>
          <ab n="52">сини Бесаєві, сини Меунімові, сини Нефішесінові,</ab>
          <ab n="53">сини Бакбутові, сини Хакуфині, сини Хархурові,</ab>
          <ab n="54">сини Бацлітові, сини Мехидині, сини Харшині,</ab>
          <ab n="55">сини Баркосові, сини Сісерині, сини Темахові,</ab>
          <ab n="56">сини Неціяхові, сини Хатіфині.</ab>
          <ab n="57">Синів Соломонових рабів: сини Сотаєві, сини Соферетові, сини Перідині,</ab>
          <ab n="58">сини Яалині, сини Дарконові, сини Ґідделові,</ab>
          <ab n="59">сини Шефатіїні, сини Хаттілові, сини Похерет-Гаццеваїмові, сини Амонові,</ab>
          <ab n="60">усього цих храмових підданців та синів Соломонових рабів три сотні дев'ятдесят і два.</ab>
          <ab n="61">А оце ті, що прийшли з Тел-Мелаху, з Тел-Харші, Керув-Аддону та Іммеру, та не могли довести роду батьків своїх та свого насіння, чи вони з Ізраїля:</ab>
          <ab n="62">синів Делаїних, синів Товійїних, синів Некодиних шість сотень сорок і два.</ab>
          <ab n="63">А з священиків: сини Ховаїні, сини Коцові, сини Барзіллая, що взяв жінку з дочок ґілеадянина Барзіллая, і став зватися їхнім ім'ям.</ab>
          <ab n="64">Вони шукали запису свого родоводу, але він не знайшовся, і були вони вилучені зо священства,</ab>
          <ab n="65">а намісник сказав їм, щоб вони не їли зо Святого Святих, аж поки не стане священик до уріму та тумміму.</ab>
          <ab n="66">Усього збору разом сорок дві тисячі триста й шістдесят,</ab>
          <ab n="67">окрім їхніх рабів та їхніх невільниць, цих було сім тисяч триста тридцять і сім; а в них співаків та співачок двісті й сорок і п'ять.</ab>
          <ab n="68">Їхніх коней було сім сотень тридцять і шість, їхніх мулів двісті сорок і п'ять,</ab>
          <ab n="69">верблюдів чотири сотні тридцять і п'ять, ослів шість тисяч і сім сотень і двадцять.</ab>
          <ab n="70">А частина голів батьківських родів дали на працю: намісник дав до скарбниці: золота тисячу дарейків, кропильниць п'ятдесят, священичих шат п'ятсот і тридцять.</ab>
          <ab n="71">А з голів батьківських родів дали до скарбниці на працю: золота двадцять тисяч дарейків, а срібла дві тисячі й двісті мін.</ab>
          <ab n="72">А що дала решта народу: золота двадцять тисяч дарейків, а срібла дві тисячі мін, а священичих шат шістдесят і сім.</ab>
          <ab n="73">І осілися священики, і Левити, і придверні, і співаки, і дехто з народу, і храмові підданці, і ввесь Ізраїль по своїх містах. Як настав сьомий місяць, то Ізраїлеві сини були по своїх містах.</ab>
        </div>
        <div type="chapter" n="8">
          <ab n="1">І зібрався ввесь народ, як один чоловік, на майдан, що перед Водною брамою, і сказали учителеві Ездрі принести книги Мойсеєвого Закону, що наказав був Господь Ізраїлеві.</ab>
          <ab n="2">І приніс священик Ездра Закона перед збори з чоловіків та аж до жінок, і всіх, хто розумів чуте, першого дня сьомого місяця.</ab>
          <ab n="3">І читав він у нім на майдані, що перед Водною брамою, від світанку аж до полудня, перед чоловіками й жінками та тими, хто розуміє, а уші всього народу були звернені до книги Закону.</ab>
          <ab n="4">І стояв учитель Ездра на дерев'яному підвищенні, що зробили для цієї справи, а при ньому стояв Маттітія, і Шема, і Аная, і Урійя, і Хілкійя, і Маасея на правиці його, а на лівиці його: Педая, і Мішаїл, і Малкійя, і Хашум, і Хашбаддана, Захарій, Мешуллам.</ab>
          <ab n="5">І розгорнув Ездра цю книгу на очах усього народу, бо він був вище від усього народу, а коли він розгорнув, увесь народ устав.</ab>
          <ab n="6">І поблагословив Ездра Господа, Бога великого, а ввесь народ відповів: Амінь, Амінь! з піднесенням своїх рук. І всі схилялися, і вклонялися Господеві обличчям до землі!</ab>
          <ab n="7">А Ісус, і Бані, і Шеревея, Ямін, Аккув, Шаббетай, Годійя, Маасея, Келіта, Азарія, Йозавад, Ханан, Пелая та Левити пояснювали народові Закона, а народ був на своєму місці.</ab>
          <ab n="8">І читали в книзі, у Божому Законі виразно, і вияснювали значення, і робили зрозумілим читане.</ab>
          <ab n="9">І сказав намісник Неемія, і священик учитель Ездра й Левити, що вияснювали народові, до всього народу: День цей святий він для Господа, Бога вашого, не будьте в жалобі й не плачте! Бо плакав увесь народ, як почув слова Закону...</ab>
          <ab n="10">І сказав він до них: Ідіть, їжте сите та пийте солодке, і посилайте частки тому, в кого нема наготовленого. Бо святий цей день для нашого Господа, і не сумуйте, бо радість у Господі це ваша сила!</ab>
          <ab n="11">І Левити потішали ввесь народ, говорячи: Мовчіть, бо цей день святий, і не сумуйте!</ab>
          <ab n="12">І пішов увесь народ їсти та пити, і посилати частки та чинити велику радість, бо розумів ті слова, що розповіли йому.</ab>
          <ab n="13">А другого дня зібралися голови батьківських родів усього народу, священики та Левити, до вчителя Ездри, щоб він виясняв їм слова Закону.</ab>
          <ab n="14">І знайшли написане в Законі, що наказав був Господь через Мойсея, щоб Ізраїлеві сини сиділи в кучках у свято сьомого місяця,</ab>
          <ab n="15">і щоб розголосили й оголосили по всіх своїх містах та в Єрусалимі, говорячи: Вийдіть на гору, і понаносьте галуззя оливкового, і галуззя дерева оливкового, і галуззя миртового, і галуззя пальмового, і галуззя густолистого дерева, щоб поробити кучки, як написано.</ab>
          <ab n="16">І вийшов народ, і поназношували, і поробили собі кучки кожен на даху своїм, і в подвір'ях своїх, і в подвір'ях Божого дому, і на майдані Водної брами, і на майдані брами Єфремової.</ab>
          <ab n="17">І поробила кучки вся громада, що вернулася з полону, і сиділа в кучках, бо не робили так Ізраїлеві сини від днів Ісуса, Навинового сина, аж до дня цього. І була дуже велика радість!</ab>
          <ab n="18">І читали в книзі Божого Закону щоденно, від першого дня аж до дня останнього. І справляли свято сім день; а восьмого дня віддання, за уставом.</ab>
        </div>
        <div type="chapter" n="9">
          <ab n="1">А двадцятого й четвертого дня того місяця зібралися Ізраїлеві сини в пості та в веретищах, а на них порох.</ab>
          <ab n="2">А Ізраїлеве насіння відділилося від усіх чужинців, і поставали й визнавали гріхи свої та провини своїх батьків.</ab>
          <ab n="3">І стали на місті своїм, і чверть дня читали з книги Закону Господа, Бога свого, а чверть сповідалися і вклонялися Господеві, Богові своєму.</ab>
          <ab n="4">І стали не левитському підвищенні Ісус, і Бані, Кадміїл, Шеванія, Бунні, Шеревея, Бані, Кенані, і кликали сильним голосом до Господа, Бога свого.</ab>
          <ab n="5">І сказали Левити: Ісус, і Кадміїл, Бані, Хашавнея, Шеревея, Годійя, Шеванія, Петахія: Устаньте, поблагословіть Господа, Бога свого, від віку аж до віку! І нехай благословляють Ім'я слави Твоєї, і нехай воно буде звеличене над усяке благословення та славу!</ab>
          <ab n="6">Ти Господь єдиний! Ти вчинив небо, небеса небес, і все їхнє військо, землю та все, що на ній, моря та все, що в них, і Ти оживляєш їх усіх, а небесне військо Тобі вклоняється!</ab>
          <ab n="7">Ти то Господь, Бог, що вибрав Аврама, і вивів його з халдейського Уру, і дав йому ім'я Авраам.</ab>
          <ab n="8">І Ти знайшов серце його вірним перед лицем Своїм, і склав був із ним заповіта, щоб дати Край хананеян, хіттеян, амореян, періззеян, євусеян, ґірґасеян, щоб дати насінню його. І Ти виконав слова Свої, бо Ти праведний!</ab>
          <ab n="9">І побачив Ти біду наших батьків ув Єгипті, а їхній зойк Ти почув над Червоним морем.</ab>
          <ab n="10">І дав Ти знаки та чуда на фараоні та на всіх його рабах, і на всім народі краю його, бо пізнав Ти, що вони гордо поводилися з ними, і зробив Ти Собі Ім'я, як видно цього дня.</ab>
          <ab n="11">І море Ти розсік перед ними, і вони перейшли серед моря по суходолу, а тих, хто гнався за ними, Ти кинув до глибин, як камінь до бурхливої води.</ab>
          <ab n="12">І Ти провадив їх стовпом хмари вдень, а стовпом огню вночі, щоб освітлювати їм ту дорогу, якою мали йти.</ab>
          <ab n="13">І Ти зійшов був на гору Сінай, і говорив з ними з небес, і дав їм справедливі права та правдиві закони, устави та заповіді добрі.</ab>
          <ab n="14">І святу Свою суботу Ти вказав їм, а заповіді, й устави та право наказав Ти їм через раба Свого Мойсея.</ab>
          <ab n="15">І хліб із небес дав Ти був їм на їхній голод, і воду зо скелі Ти вивів був їм на їхню спрагу. І Ти сказав їм, щоб ішли посісти Край, який Ти присягнув дати їм.</ab>
          <ab n="16">Та вони й наші батьки були вперті, і робили твердою свою шию, і не слухали Твоїх заповідей.</ab>
          <ab n="17">І відмовлялися вони слухати, і не пам'ятали чуд Твоїх, які Ти чинив був із ними, і стали твердошиї, і настановили собі голову, щоб вернутися до своєї неволі в непослуху. Та Ти Бог, що прощаєш, Ти ласкавий та милосердний, довготерпеливий та багатомилостивий, і Ти не покинув їх!</ab>
          <ab n="18">Хоч вони зробили були собі литого тельця та сказали: Оце бог твій, що вивів тебе з Єгипту, і робили великі образи,</ab>
          <ab n="19">та Ти в великім Своїм милосерді не залишив їх у пустині, стовп хмари не відходив від них удень, щоб вести їх дорогою, а стовп огню вночі, щоб освітлювати їм дорогу, якою мали йти.</ab>
          <ab n="20">І Духа Свого доброго Ти давав, щоб зробити їх мудрими, і манни Своєї не стримував від їхніх уст, і воду Ти їм давав на їхнє прагнення.</ab>
          <ab n="21">І сорок літ живив Ти їх у пустині. Не було недостатку ні в чому, одежі їхні не дерлися, а ноги їхні не пухли.</ab>
          <ab n="22">І дав Ти їм царства та народи, які призначив на поділ, і вони посіли край Сигона, і край царя хешбонського, і край Оґа, царя башанського.</ab>
          <ab n="23">А їхніх синів Ти помножив, як зорі небесні, і ввів їх до Краю, що про нього казав Ти їхнім батькам, щоб ішли посісти.</ab>
          <ab n="24">І ввійшли сини, і посіли той Край, і Ти впокорив перед ними мешканців того Краю ханаанеян, і дав у їхню руку їх та царів їхніх, та народи того Краю, щоб чинити з ними за своєю волею.</ab>
          <ab n="25">І поздобували вони міста укріплені, та землю ситу, і посіли доми, повні всякого добра, повитесувані в скелях водозбори, виноградники, і оливки, і багато овочевих дерев. І вони їли й наситилися, і поставали товсті, і насолоджувалися Твоїм великим добром.</ab>
          <ab n="26">І стали вони неслухняні, і побунтувалися проти Тебе, і кинули Закона Твого геть за свою спину, і позабивали пророків Твоїх, що свідчили між ними, щоб навернути їх до Тебе. І чинили вони великі образи.</ab>
          <ab n="27">І дав Ти їх у руку їхніх ворогів, а ті утискали їх. А в часі горя свого вони кликали до Тебе, а Ти з неба чув, і за Своїм великим милосердям давав їм спасителів, і вони спасали їх з руки їхніх ворогів.</ab>
          <ab n="28">Та коли був їм мир, вони знову чинили зло перед лицем Твоїм, і Ти давав їх у руку їхніх ворогів, і ті панували над ними. І вони знову кликали до Тебе, а Ти з неба їх вислуховував, і спасав їх за милосердям Своїм довгий час.</ab>
          <ab n="29">І свідчив Ти проти них, щоб навернути їх до Закону Твого, та вони чинили лихе, і не слухалися заповідей Твоїх, і грішили проти Твоїх прав, які коли б людина чинила, то жила б ними, і ставало рамено їх неслухняне, а шию свою робили твердою, і не слухалися.</ab>
          <ab n="30">І зволікав Ти їм довгі роки, і свідчив проти них Своїм Духом через Своїх пророків, та вони не слухали того, і Ти дав їх у руку народів цих країв.</ab>
          <ab n="31">І через велике Своє милосердя Ти не вигубив і не покинув їх, бо Ти Бог ласкавий та милосердний!</ab>
          <ab n="32">А тепер, Боже наш, Боже великий, сильний та страшний, що бережеш заповіта та милість, нехай не буде малою перед лицем Твоїм уся та мука, що спіткала нас, наших царів, наших зверхників, і священиків наших, і пророків наших, і батьків наших, і ввесь Твій народ від днів асирійських царів аж до цього дня!</ab>
          <ab n="33">А ти справедливий у всьому, що приходить на нас, бо Ти правду робив, а ми були несправедливі.</ab>
          <ab n="34">А наші царі, наші зверхники, наші священики та наші батьки не виконували Закона Твого, і не слухалися заповідей Твоїх та свідоцтв Твоїх, що Ти свідчив проти них.</ab>
          <ab n="35">І вони в царстві своїм та в великім добрі Твоїм, яке Ти їм давав, і в тому просторому та ситому Краї, що Ти дав перед ними, не служили Тобі, і не відвернулися від своїх злих чинів.</ab>
          <ab n="36">Ось ми сьогодні раби, а цей Край, що Ти дав його нашим батькам, щоб їсти плід його та добро його, ось ми раби в ньому!</ab>
          <ab n="37">І він множить свій урожай для царів, яких Ти дав над нами за наші гріхи, і вони панують над нашими тілами та над нашою худобою за своїм уподобанням, і ми в великому утискові!</ab>
          <ab n="38">(10-1) Через те все ми складаємо певну умову, і підписуємо, а печатки кладуть наші зверхники, наші Левити, наші священики.</ab>
        </div>
        <div type="chapter" n="10">
          <ab n="1">(10-2) А між тих, що поклали печатки, були: намісник Неемія, син Хахаліїн, і Цідкійя,</ab>
          <ab n="2">(10-3) Серая, Азарія, Єремія,</ab>
          <ab n="3">(10-4) Пашхур, Амарія, Малкійя,</ab>
          <ab n="4">(10-5) Хаттуш, Шеванія, Маллух,</ab>
          <ab n="5">(10-6) Харім, Меремот, Овадія,</ab>
          <ab n="6">(10-7) Даніїл, Ґіннетон, Барух,</ab>
          <ab n="7">(10-8) Мешуллам, Авійя, Мійямін,</ab>
          <ab n="8">(10-9) Маазія, Білґай, Шемая, оце священики.</ab>
          <ab n="9">(10-10) А Левити: Ісус, син Азаніїн, Біннуй, з Хенададових синів, Кадміїл.</ab>
          <ab n="10">(10-11) А їхні брати: Шеванія, Годійя, Келіта, Пелая, Ханан,</ab>
          <ab n="11">(10-12) Міха, Рехов, Хашавія,</ab>
          <ab n="12">(10-13) Заккур, Шеревія, Шеванія,</ab>
          <ab n="13">(10-14) Годійя, Бані, Беніну.</ab>
          <ab n="14">(10-15) Голови народу: Пар'ош, Пахат-Моав, Елам, Затту, Бані,</ab>
          <ab n="15">(10-16) Бунні, Аз'дад, Бевай,</ab>
          <ab n="16">(10-17) Адонійя, Біґвай, Адін,</ab>
          <ab n="17">(10-18) Атер, Хізкійя, Аззур,</ab>
          <ab n="18">(10-19) Годійя, Хашум, Бецай,</ab>
          <ab n="19">(10-20) Харіф, Анатот, Невай,</ab>
          <ab n="20">(10-21) Маґпіяш, Мешуллам, Хезір,</ab>
          <ab n="21">(10-22) Мешезав'їл, Садок, Яддуя,</ab>
          <ab n="22">(10-23) Пелатія, Ханан, Аная,</ab>
          <ab n="23">(10-24) Осія, Хананія, Хашшув,</ab>
          <ab n="24">(10-25) Галлохеш, Пілха, Шовек,</ab>
          <ab n="25">(10-26) Рехум, Хашавна, Маасея,</ab>
          <ab n="26">(10-27) і Ахійя, Ханан, Анан,</ab>
          <ab n="27">(10-28) Маллух, Харім, Баана.</ab>
          <ab n="28">(10-29) І решта народу, священики, Левити, придверні, співаки, храмові підданці, і кожен, відділений від народів краю до Божого Закону, їхні жінки, їхні сини, та їхні дочки, кожен знаючий та розуміючий,</ab>
          <ab n="29">(10-30) зміцняють присягу при браттях своїх, при своїх шляхетних, і вступили в клятву та присягу, щоб ходити в Божому Законі, що був даний через Мойсея, Божого раба, і щоб дотримуватися, і щоб виконувати всі заповіді Господа, нашого Бога, і права Його, і постанови Його,</ab>
          <ab n="30">(10-31) і що не дамо наших синів народам Краю, а їхніх дочок не візьмемо для наших синів.</ab>
          <ab n="31">(10-32) А від народів цього Краю, що спроваджують товари та всяке збіжжя в день суботній на продаж, не візьмемо від них у суботу та в святі дні, і сьомого року понехаємо землю та всякого роду борги.</ab>
          <ab n="32">(10-33) І поставили ми собі за обов'язок, щоб давати нам третину шекля в рік на службу дому нашого Бога,</ab>
          <ab n="33">(10-34) на хліб показний, і на постійний дар, і на постійне цілопалення, на суботи, на молодики, на свята, і на освячені речі, і на жертви за гріх на окуплення за Ізраїля, і на всяку працю дому нашого Бога.</ab>
          <ab n="34">(10-35) І кинули ми жеребки про пожертву дров, священики, Левити та народ, щоб приносити до дому нашого Бога, за домом наших батьків, на означені часи рік-річно, щоб палити на жертівнику Господа, нашого Бога, як написано в Законі,</ab>
          <ab n="35">(10-36) і щоб приносити первоплоди нашої землі та первоплоди всякого плоду зо всякого дерева рік-річно до Господнього дому,</ab>
          <ab n="36">(10-37) і первороджених синів наших та нашої худоби, як написано в Законі, і первороджених худоби нашої великої та худоби нашої дрібної, щоб приносити до дому нашого Бога до священиків, що служать у домі нашого Бога,</ab>
          <ab n="37">(10-38) і первопочаток наших діж, і наші приношення, і плід усякого дерева, молоде вино та оливу спровадимо священикам до кімнат дому нашого Бога, а десятину нашої землі Левитам. А вони, Левити, будуть збирати десятину по всіх містах нашої роботи.</ab>
          <ab n="38">(10-39) І буде священик, син Ааронів, із Левитами, коли Левити будуть збирати десятину, і Левити віднесуть десятину від десятини до дому нашого Бога до комір, до скарбниці.</ab>
          <ab n="39">(10-40) Бо до комір будуть зносити сини Ізраїлеві та сини Левитів приношення збіжжя, молодого вина та оливи, і там є речі святині, служачі священики, і придверні, і співаки. І ми не опустимо дому нашого Бога!</ab>
        </div>
        <div type="chapter" n="11">
          <ab n="1">І сиділи зверхники народу в Єрусалимі, а решта народу кинули жеребки, щоб привести одного з десяти сидіти в Єрусалимі, місті святому, а дев'ять частин зостаються по інших містах.</ab>
          <ab n="2">І поблагословив народ усіх тих людей, що пожертвувалися сидіти в Єрусалимі.</ab>
          <ab n="3">А оце голови округи, що сиділи в Єрусалимі, а по Юдиних містах сиділи, кожен у своїй посілості, по своїх містах, Ізраїль, священики, і Левити, і храмові підданці, і сини Соломонових рабів.</ab>
          <ab n="4">А в Єрусалимі сиділи оці з синів Юдиних та з синів Веніяминових. Із синів Юдиних: Атая, син Уззійї, сина Захарія, сина Амарії, сина Шефатії, сина Магаліїла, із синів Перецових.</ab>
          <ab n="5">І Маасея, син Баруха, сина Кол-Хозе, сина Хазаї, сина Адаї, сина Йояріва, сина Захарія, сина Шілоні.</ab>
          <ab n="6">Усіх синів Перецових, що сиділи в Єрусалимі, було чотири сотні шістдесят і вісім хоробрих людей.</ab>
          <ab n="7">А оце Веніяминові сини: Саллу, син Мешуллама, сина Йоеда, сина Педаї, сина Кадаї, сина Маасеї, сина Ітіїла, сина Ісаї.</ab>
          <ab n="8">А по ньому: Ґаббай, Саллай, дев'ять сотень двадцять і вісім.</ab>
          <ab n="9">А Йоїл, син Зіхрі, був провідником над ними, а Юда, син Сенуїн, другий над містом.</ab>
          <ab n="10">Із священиків: Єдая, син Йоярів, Яхін,</ab>
          <ab n="11">Серая, син Хілкійї, сина Мешуллама, сина Садока, сина Мерайота, сина Ахітува, начальник у Божому домі.</ab>
          <ab n="12">А їхніх братів, що робили службу для Божого дому, вісім сотень і двадцять і два. І Адая, син Єрохама, сина Пелалії, сина Амці, сина Захарія, сина Пашхура, сина Малкійї,</ab>
          <ab n="13">а їхніх братів, голів батьківських родів, двісті сорок і два. І Амашсай, син Азаріїла, сина Ахезая, сина Мешіллемота, сина Іммера,</ab>
          <ab n="14">а їхніх братів, хоробрих вояків, сто двадцять і вісім, а провідник над ними Завдіїл, син Ґедоліма.</ab>
          <ab n="15">А з Левитів: Шемая, син Хашшува, сина Азрікама, сина Хашавії, сина Бунні.</ab>
          <ab n="16">А Шаббетай та Йозавад були над зовнішньою службою для Божого дому, з голів Левитів.</ab>
          <ab n="17">А Матанія, син Міхи, сина Завді, сина Асафового, був головою, що починав славословити при молитві, і Бакбукія, другий з братів його, і Авда, син Шаммуї, сина Ґалала, сина Єдутунового.</ab>
          <ab n="18">Усіх Левитів у святому місті було двісті вісімдесят і чотири.</ab>
          <ab n="19">А придверні: Аккув, Талмон та їхні брати, що сторожили при брамах, сто сімдесят і два.</ab>
          <ab n="20">А решта Ізраїля, священики, Левити були по всіх Юдиних містах, кожен у наділі своїм.</ab>
          <ab n="21">А храмові підданці сиділи в Офелі, а Ціха та Ґішпа були над підданцями.</ab>
          <ab n="22">А провідником Левитів в Єрусалимі був Уззі, син Бані, сина Хашавії, сина Маттанії, сина Міхи, з Асафових синів, співаків при службі Божого дому,</ab>
          <ab n="23">бо був царів наказ про них та певна оплата на співаків про кожен день.</ab>
          <ab n="24">А Петахія, син Мешезав'їла, із синів Зераха, сина Юдиного, був при руці царя для всіх справ народу.</ab>
          <ab n="25">А по дворах на полях своїх з Юдиних синів сиділи: в Кір'ят-Арбі та залежних її містах, і в Дівоні та залежних його містах, і в Єкавцеїлі та залежних його містах,</ab>
          <ab n="26">і в Єшуї, і в Моладі, і в Бет-Пелеті,</ab>
          <ab n="27">і в Хасар-Шуалі, і в Беер-Шеві та залежних його містах,</ab>
          <ab n="28">і в Ціклаґу, і в Мехоні та в залежних її містах,</ab>
          <ab n="29">і в Ен-Ріммоні, і в Цор'ї, і в Ярмуті,</ab>
          <ab n="30">Заноаху, Адулламі та дворах її, в Лахішу та полях його, в Азці та залежних її містах. І таборували вони від Беер-Шеви аж до долини Гінном.</ab>
          <ab n="31">А Веніяминові сини, починаючи від Ґеви, заселили оці міста: Міхмаш, і Айя, і Бет-Ел та залежні його міста,</ab>
          <ab n="32">Анатот, Нов, Ананія,</ab>
          <ab n="33">Хацор, Рама, Ґіттаїм,</ab>
          <ab n="34">Хадід, Цевоїм, Неваллат,</ab>
          <ab n="35">Лод і Оно, долина Харашім.</ab>
          <ab n="36">А з Левитів Юдині відділи жили в краю Веніямина.</ab>
        </div>
        <div type="chapter" n="12">
          <ab n="1">А оце священики та Левити, що прийшли з Зоровавелем, сином Шеалтіїловим, та з Ісусом: Серая, Їрмея, Ездра,</ab>
          <ab n="2">Амарія, Маллух, Хаттуш,</ab>
          <ab n="3">Шеханія, Рехум, Меремот,</ab>
          <ab n="4">Іддо, Ґіннетой, Авійя,</ab>
          <ab n="5">Мійямін, Маадія, Білґа,</ab>
          <ab n="6">Шемая, і Йоярів, Єдая,</ab>
          <ab n="7">Саллу, Амок, Хілкійя, Єдая. Це голови священиків та брати їхні за днів Ісуса.</ab>
          <ab n="8">А Левити: Ісус, Біннуй, Кадміїл, Шеревея, Юда, Матанія, головний над славослов'ям він та брати його.</ab>
          <ab n="9">І Бакбукія та Унні, їхні брати, були навпроти них на сторожі.</ab>
          <ab n="10">А Ісус породив Йоякима, а Йояким породив Ел'яшіва, а Ел'яшів породив Йояду,</ab>
          <ab n="11">а Йояда породив Йонатана, а Йонатан породив Яддуя.</ab>
          <ab n="12">А за Йоякимових днів були священики, голови батьківських родів: з роду Сераїного Мерая, з Їрмеїного Хананія,</ab>
          <ab n="13">з Ездриного Мешуллам, з Амаріїного Єгоханан,</ab>
          <ab n="14">з Меліхового Йонатан, з Шеваніїного Йосип,</ab>
          <ab n="15">з Харімового Адна, з Мерайотового Хелкай,</ab>
          <ab n="16">з Іддового Захарій, з Ґіннетонового Мешуллам,</ab>
          <ab n="17">з Авійїного Зіхрі, з Мін'ямінового та з Моадеїного Пілтай,</ab>
          <ab n="18">з Білґиного Шаммуя, з Шемаїного Йонатан,</ab>
          <ab n="19">а з Йоярівового Маттенай, з Єдаїного Уззі,</ab>
          <ab n="20">з Саллаєвого Каллай, з Амокового Евер,</ab>
          <ab n="21">з Хілкійїного Хашавія, з Єдаїного Натанаїл.</ab>
          <ab n="22">Левити, голови батьківських родів, були записані за днів Ел'яшіва, Йояди, і Йоханана, і Яддуя, а священики за царювання Дарія перського.</ab>
          <ab n="23">Сини Левія, голови батьківських родів, записані в Книгу Хронік, і аж до днів Йоханана, сина Ел'яшівового.</ab>
          <ab n="24">А голови Левитів: Хашавія, Шеревія, і Ісус, син Кадміїлів, та брати їхні були навпроти них, щоб хвалити та славити за наказом Давида, Божого чоловіка, черга за чергою.</ab>
          <ab n="25">Матанія, і Бакбукія, Овадія, Мешуллам, Талмон, Аккув, придверні, сторожа в брамних складах.</ab>
          <ab n="26">Вони були за днів Йоякима, сина Ісуса, сина Йоцадакового, та за днів намісника Неемії та священика вчителя Ездри.</ab>
          <ab n="27">А в свято освячення єрусалимського муру шукали Левитів по всіх їхніх місцях, щоб привести їх до Єрусалиму справити свято освячення та радости з похвалами, із піснею, цимбалами, арфами та з цитрами.</ab>
          <ab n="28">І позбиралися сини співаків та з округи навколо Єрусалиму та з осель нетофатян,</ab>
          <ab n="29">і з Бет-Гаґґілґала, і з піль Ґеви та Азмавету, бо співаки побудували собі двори навколо Єрусалиму.</ab>
          <ab n="30">І очистилися священики та Левити, і вони очистили народ, і брами та мур.</ab>
          <ab n="31">І повводив я Юдиних зверхників на мур, і поставив два великі збори славословників та походи, з них один пішов праворуч по муру до Смітникової брами.</ab>
          <ab n="32">А за ними йшов Гошая та половина Юдиних зверхників,</ab>
          <ab n="33">і Азарія, Ездра, і Мешуллам,</ab>
          <ab n="34">Юда, і Веніямин, Шемая, і Ірмея.</ab>
          <ab n="35">А з священичих синів із сурмами: Захарій, син Йонатана, сина Шемаї, сина Маттанії, сина Міхаї, сина Заккура, сина Асафового,</ab>
          <ab n="36">а брати його: Шемая, і Азаріїл, Мілай, Ґілалай, Маай, Натанаїл, і Юда, Ханані з музичними знаряддями Давида, Божого чоловіка, а вчитель Ездра перед ними.</ab>
          <ab n="37">А при Джерельній брамі, навпроти них, вони йшли ступенями Давидового Міста, входом на стіну над Давидовим домом і аж до Водної брами на схід.</ab>
          <ab n="38">А другий збір славословників ішов ліворуч, а за ним я та половина народу, зверху по муру вище башти Печей та аж до Широкого муру,</ab>
          <ab n="39">і від Єфремової брами та до брами Старої, і до брами Рибної, і башти Ханан'їла, і башти Меа, і аж до брами Овечої, і спинилися біля брами Ув'язнення.</ab>
          <ab n="40">І стали обидва збори славословників біля Божого дому, і я, і половина заступників зо мною,</ab>
          <ab n="41">і священики: Ел'яким, Маасея, Мін'ямин, Міхая, Елйоенай, Захарій, Хананія з сурмами,</ab>
          <ab n="42">і Маасея, і Шемая, і Елеазар, і Уззі, і Єгоханан, і Малкійя, і Елам, і Езер. І співаки співали, а Їзрахія був провідником.</ab>
          <ab n="43">І вони приносили того дня великі жертви та раділи, бо Бог порадував їх великою радістю. І раділи також жінки та діти, і аж далеко чута була радість Єрусалиму!</ab>
          <ab n="44">І того дня були попризначувані люди над коморами для скарбів, для приношень, для первоплодів та для десятин, щоб зносити в них з міських піль законні частки священикам та Левитам, бо радість Юдеї була дивитися на священиків та на Левитів, що стояли!</ab>
          <ab n="45">І вони стерегли постанови свого Бога, і постанови про очищення, і були співаками та придверними за наказом Давида та сина його Соломона.</ab>
          <ab n="46">Бо віддавна, за днів Давида та Асафа, були голови співаків та пісні хвали й збори славословників для Бога.</ab>
          <ab n="47">І ввесь Ізраїль за днів Зоровавеля та за днів Неемії давав частки співацькі та придверничі, щодня належне, і освячував це Левитам, а Левити освячували Аароновим синам.</ab>
        </div>
        <div type="chapter" n="13">
          <ab n="1">Того дня читане було з Мойсеєвої книги вголос народу, і було знайдене написане в ній, що Аммонітянин та Моавітянин не ввійде до Божої громади, і так буде аж навіки,</ab>
          <ab n="2">бо вони не стріли були Ізраїлевих синів хлібом та водою, і найняли були на нього Валаама проклясти його, та Бог наш обернув те прокляття на благословення.</ab>
          <ab n="3">І сталося, як почули вони Закон, то відділили від Ізраїля все чуже.</ab>
          <ab n="4">А перед тим священик Ел'яшів, призначений до комори дому нашого Бога, близький Товійїн,</ab>
          <ab n="5">то зробив йому велику комору, а туди давали колись жертву хлібну, ладан, і посуд, і десятину збіжжя, молоде вино та оливу, призначені заповіддю для Левитів, і співаків, і придверних, і священичі принесення.</ab>
          <ab n="6">А за ввесь цей час не був я в Єрусалимі, бо в тридцять другому році Артаксеркса, царя вавилонського, я прийшов був до царя, та по певному часі випросився я від царя.</ab>
          <ab n="7">І прийшов я до Єрусалиму, і розглянувся в тому злі, що зробив Єл'яшів Товійї, роблячи йому комору на подвір'ях Божого дому.</ab>
          <ab n="8">І було мені дуже зле, й я всі домашні Товійїні речі повикидав геть із комори.</ab>
          <ab n="9">І я сказав, і очистили комори, а я вернув туди посуд Божого дому, хлібну жертву та ладан.</ab>
          <ab n="10">І довідався я, що левитські частки не давалися, а вони повтікали кожен на поле своє, ті Левити та співаки, що робили свою працю.</ab>
          <ab n="11">І докоряв я заступникам та й сказав: Чого опущений дім Божий? І зібрав я їх, і поставив їх на їхніх місцях.</ab>
          <ab n="12">І вся Юдея приносила десятину збіжжя, і молодого вина, і оливи до скарбниць.</ab>
          <ab n="13">І настановив я над скарбницями священика Шелемію й книжника Садока та Педаю з Левитів, а на їхню руку Ханана, сина Заккура, сина Маттаніїного, бо вони були уважані за вірних. І на них покладено ділити частки для їхніх братів.</ab>
          <ab n="14">Пам'ятай же мене, Боже, за це, і не зітри моїх добродійств, які я зробив у Божому домі та в сторожах!</ab>
          <ab n="15">Тими днями бачив я в Юдеї таких, що топтали в суботу чавила, і носили снопи, і нав'ючували на ослів вино, виноград, і фіґі, і всілякий тягар, і везли до Єрусалиму суботнього дня. І я при свідках остеріг їх того дня, коли вони продавали живність.</ab>
          <ab n="16">А тиряни мешкали в ньому, і постачали рибу й усе на продаж, і продавали в суботу Юдиним синам та в Єрусалимі.</ab>
          <ab n="17">І докоряв я Юдиним шляхетним та й сказав їм: Що це за річ, яку ви робите, і безчестите суботній день?</ab>
          <ab n="18">Чи ж не так робили ваші батьки, а наш Бог спровадив усе це зло на нас та на це місто? А ви побільшуєте жар гніву на Ізраїля зневажанням суботи.</ab>
          <ab n="19">І бувало, як падала вечерова тінь на єрусалимські брами перед суботою, то я наказував, і були замикувані брами. І звелів я, щоб не відчиняли їх, а тільки аж по суботі. А біля брам я поставив слуг своїх, щоб тягар не входив суботнього дня!</ab>
          <ab n="20">І ночували крамарі та продавці всього продажного раз і два поза Єрусалимом.</ab>
          <ab n="21">І остеріг я їх при свідках та й сказав їм: Чого ви ночуєте навпроти муру? Якщо ви повторите це, я простягну руку на вас! Від того часу вони не приходили в суботу.</ab>
          <ab n="22">І сказав я Левитам, щоб вони очистилися й приходили стерегти брами, щоб освятити суботній день. Також це запам'ятай мені, Боже мій, і змилуйся надо мною за великістю милости Твоєї!</ab>
          <ab n="23">Тими днями бачив я також юдеїв, що брали собі за жінок ашдодянок, аммонітянок, моавітянок.</ab>
          <ab n="24">А їхні сини говорили наполовину по-ашдодському, і не вміли говорити по-юдейському, а говорили мовою того чи того народу.</ab>
          <ab n="25">І докоряв я їм, і проклинав їх, і бив декого з них, і рвав їм волосся, і заприсягав їх Богом, кажучи: Не давайте ваших дочок їхнім синам, і не беріть їхніх дочок для ваших синів та для вас.</ab>
          <ab n="26">Чи ж не цим згрішив був Соломон, Ізраїлів цар, а між багатьма народами не було такого царя, як він, і був уподобаний Богові своєму, і Бог настановив його царем над усім Ізраїлем, і його ввели в гріх ті чужі жінки?</ab>
          <ab n="27">І тому чи ж чуте було таке, щоб чинити все це велике лихо на спроневірення проти нашого Бога, щоб брати чужих жінок?</ab>
          <ab n="28">А один із синів Йояди, сина Ел'яшіва, великого священика, був зятем хоронянина Санваллата, і я вигнав його від себе!</ab>
          <ab n="29">Запам'ятай же їм, Боже мій, за сплямлення священства та заповіту священичого та левитського!</ab>
          <ab n="30">І очистив я їх від усього чужого, і встановив черги для священиків та для Левитів, кожного в службі їх,</ab>
          <ab n="31">і для пожертви дров в означених часах, і для первоплодів. Запам'ятай же мене, боже мій, на добро!</ab>
        </div>
      </div>
    </body>
  </text>
</TEI>
