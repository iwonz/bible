<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader/>
  <text>
    <body>
      <div type="book" n="1Cor">
        <div type="chapter" n="1">
          <ab n="1">Павло, волею Божою покликаний за апостола Ісуса Христа, і брат Состен,</ab>
          <ab n="2">Божій Церкві, що в Коринті, посвяченим у Христі Ісусі, покликаним святим, зо всіма, що на всякому місті прикликають Ім'я Господа нашого Ісуса Христа, їхнього і нашого,</ab>
          <ab n="3">благодать вам і мир від Бога Отця нашого й Господа Ісуса Христа!</ab>
          <ab n="4">Я завжди дякую моєму Богові за вас, через Божу благодать, що була вам дана в Христі Ісусі,</ab>
          <ab n="5">бо ви всім збагатилися в Ньому, словом усяким і всяким знанням,</ab>
          <ab n="6">бо свідоцтво Христове між вами утвердилось,</ab>
          <ab n="7">так що не маєте недостачі в жаднім дарі благодаті ви, що очікуєте з'явлення Господа нашого Ісуса Христа.</ab>
          <ab n="8">Він вас утвердить до кінця неповинними бути дня Господа нашого Ісуса Христа!</ab>
          <ab n="9">Вірний Бог, що ви через Нього покликані до спільноти Сина Його Ісуса Христа, Господа нашого.</ab>
          <ab n="10">Тож благаю вас, браття, Ім'ям Господа нашого Ісуса Христа, щоб ви всі говорили те саме, і щоб не було поміж вами поділення, але щоб були ви поєднані в однім розумінні та в думці одній!</ab>
          <ab n="11">Бо стало відомо мені про вас, мої браття, від Хлоїних, що між вами суперечки.</ab>
          <ab n="12">А кажу я про те, що з вас кожен говорить: я ж Павлів, а я Аполлосів, а я Кифин, а я Христів.</ab>
          <ab n="13">Чи ж Христос поділився? Чи ж Павло був розп'ятий за вас? Чи в Павлове ім'я ви христились?</ab>
          <ab n="14">Дякую Богові, що я ані одного з вас не христив, окрім Кріспа та Гая,</ab>
          <ab n="15">щоб ніхто не сказав, ніби я охристив був у ймення своє.</ab>
          <ab n="16">Охристив же був я й дім Степанів; більш не знаю, чи христив кого іншого я.</ab>
          <ab n="17">Бо Христос не послав мене, щоб христити, а звіщати Євангелію, і то не в мудрості слова, щоб безсилим не став хрест Христа.</ab>
          <ab n="18">Бож слово про хреста тим, що гинуть, то глупота, а для нас, що спасаємось, Сила Божа!</ab>
          <ab n="19">Бо написано: Я погублю мудрість премудрих, а розум розумних відкину!</ab>
          <ab n="20">Де мудрий? Де книжник? Де дослідувач віку цього? Хіба Бог мудрість світу цього не змінив на глупоту?</ab>
          <ab n="21">Через те ж, що світ мудрістю не зрозумів Бога в мудрості Божій, то Богові вгодно було спасти віруючих через дурість проповіді.</ab>
          <ab n="22">Бо й юдеї жадають ознак, і греки пошукують мудрости,</ab>
          <ab n="23">а ми проповідуємо Христа розп'ятого, для юдеїв згіршення, а для греків безумство,</ab>
          <ab n="24">а для самих покликаних юдеїв та греків Христа, Божу силу та Божую мудрість!</ab>
          <ab n="25">Бо Боже й немудре розумніше воно від людей, а Боже немічне сильніше воно від людей!</ab>
          <ab n="26">Дивіться бо, браття, на ваших покликаних, що небагато-хто мудрі за тілом, небагато-хто сильні, небагато-хто шляхетні.</ab>
          <ab n="27">Але Бог вибрав немудре світу, щоб засоромити мудрих, і немічне світу Бог вибрав, щоб засоромити сильне,</ab>
          <ab n="28">і простих світу, і погорджених, і незначних вибрав Бог, щоб значне знівечити,</ab>
          <ab n="29">так щоб не хвалилося перед Богом жадне тіло.</ab>
          <ab n="30">А з Нього ви в Христі Ісусі, що став нам мудрістю від Бога, праведністю ж, і освяченням, і відкупленням,</ab>
          <ab n="31">щоб було, як написано: Хто хвалиться, нехай хвалиться Господом!</ab>
        </div>
        <div type="chapter" n="2">
          <ab n="1">А я, як прийшов до вас, браття, не прийшов вам звіщати про Боже свідоцтво з добірною мовою або мудрістю,</ab>
          <ab n="2">бо я надумавсь нічого між вами не знати, крім Ісуса Христа, і Того розп'ятого...</ab>
          <ab n="3">І я в вас був у немочі, і в страху, і в великім тремтінні.</ab>
          <ab n="4">І слово моє й моя проповідь не в словах переконливих людської мудрости, але в доказі духа та сили,</ab>
          <ab n="5">щоб була віра ваша не в мудрості людській, але в силі Божій!</ab>
          <ab n="6">А ми говоримо про мудрість між досконалими, але мудрість не віку цього, ані володарів цього віку, що гинуть,</ab>
          <ab n="7">але ми говоримо Божу мудрість у таємниці, приховану, яку Бог перед віками призначив нам на славу,</ab>
          <ab n="8">яку ніхто з володарів цього віку не пізнав; коли б бо пізнали були, то не розп'яли б вони Господа слави!</ab>
          <ab n="9">Але, як написано: Чого око не бачило й вухо не чуло, і що на серце людині не впало, те Бог приготував був тим, хто любить Його!</ab>
          <ab n="10">А нам Бог відкрив це Своїм Духом, усе бо досліджує Дух, навіть Божі глибини.</ab>
          <ab n="11">Хто бо з людей знає речі людські, окрім людського духа, що в нім проживає? Так само не знає ніхто й речей Божих, окрім Духа Божого.</ab>
          <ab n="12">А ми прийняли духа не світу, але Духа, що з Бога, щоб знати про речі, від Бога даровані нам,</ab>
          <ab n="13">що й говоримо не вивченими словами людської мудрости, але вивченими від Духа Святого, порівнюючи духовне до духовного.</ab>
          <ab n="14">А людина тілесна не приймає речей, що від Божого Духа, бо їй це глупота, і вона зрозуміти їх не може, бо вони розуміються тільки духовно.</ab>
          <ab n="15">Духовна ж людина судить усе, а її судити не може ніхто.</ab>
          <ab n="16">Бо хто розум Господній пізнав, який би його міг навчати? А ми маємо розум Христів!</ab>
        </div>
        <div type="chapter" n="3">
          <ab n="1">І я, браття, не міг говорити до вас, як до духовних, але як до тілесних, як до немовлят у Христі.</ab>
          <ab n="2">Я вас годував молоком, а не твердою їжею, бо ви не могли її їсти, та й тепер ще не можете,</ab>
          <ab n="3">бо ви ще тілесні. Бо коли заздрість та суперечки між вами, то чи ж ви не тілесні, і хіба не полюдському робите?</ab>
          <ab n="4">Бо коли хто каже: Я ж Павлів, а інший: Я Аполлосів, то чи ж ви не тілесні?</ab>
          <ab n="5">Бо хто ж Аполлос? Або хто то Павло? Вони тільки служителі, що ви ввірували через них, і то скільки кому дав Господь.</ab>
          <ab n="6">Я посадив, Аполлос поливав, Бог же зростив,</ab>
          <ab n="7">тому ані той, хто садить, ані хто поливає, є щось, але Бог, що родить!</ab>
          <ab n="8">І хто садить, і хто поливає одне, і кожен одержить свою нагороду за працею своєю!</ab>
          <ab n="9">Бо ми співробітники Божі, а ви Боже поле, Божа будівля.</ab>
          <ab n="10">Я за благодаттю Божою, що дана мені, як мудрий будівничий, основу поклав, а інший будує на ній; але нехай кожен пильнує, як він будує на ній!</ab>
          <ab n="11">Ніхто бо не може покласти іншої основи, окрім покладеної, а вона Ісус Христос.</ab>
          <ab n="12">А коли хто на цій основі будує з золота, срібла, дорогоцінного каміння, із дерева, сіна, соломи,</ab>
          <ab n="13">то буде виявлене діло кожного, бо виявить день, тому що він огнем об'являється, і огонь діло кожного випробує, яке воно є.</ab>
          <ab n="14">І коли чиє діло, яке збудував хто, устоїть, то той нагороду одержить;</ab>
          <ab n="15">коли ж діло згорить, той матиме шкоду, та сам він спасеться, але так, як через огонь.</ab>
          <ab n="16">Чи не знаєте ви, що ви Божий храм, і Дух Божий у вас пробуває?</ab>
          <ab n="17">Як хто нівечить Божого храма, того знівечить Бог, бо храм Божий святий, а храм той то ви!</ab>
          <ab n="18">Хай не зводить ніхто сам себе. Як кому з вас здається, що він мудрий в цім віці, нехай стане нерозумним, щоб бути премудрим.</ab>
          <ab n="19">Цьогосвітня бо мудрість у Бога глупота, бо написано: Він ловить премудрих у хитрощах їхніх!</ab>
          <ab n="20">І знову: Знає Господь думки мудрих, що марнотні вони!</ab>
          <ab n="21">Тож нехай ніхто не хвалиться людьми, бо все ваше:</ab>
          <ab n="22">чи Павло, чи Аполлос, чи Кифа, чи світ, чи життя, чи смерть, чи теперішнє, чи майбутнє усе ваше,</ab>
          <ab n="23">ви ж Христові, а Христос Божий!</ab>
        </div>
        <div type="chapter" n="4">
          <ab n="1">Нехай кожен нас так уважає, якби служителів Христових і доморядників Божих таємниць;</ab>
          <ab n="2">а що ще шукається в доморядниках, щоб кожен був знайдений вірним.</ab>
          <ab n="3">А для мене то найменше, щоб судили мене ви чи суд людський, бо я й сам не суджу себе.</ab>
          <ab n="4">Я бо проти себе нічого не знаю, але цим не виправдуюсь; Той же, Хто судить мене, то Господь.</ab>
          <ab n="5">Тому не судіть передчасно нічого, аж поки не прийде Господь, що й висвітлить таємниці темряви та виявить задуми сердець, і тоді кожному буде похвала від Бога.</ab>
          <ab n="6">Оце ж усе, браття, приклав я до себе й Аполлоса ради вас, щоб від нас ви навчилися думати не більш, як написано, щоб ви не чванились один за одним перед іншим.</ab>
          <ab n="7">Хто бо тебе вирізняє? Що ти маєш, чого б ти не взяв? А коли ж бо ти взяв, чого чванишся, ніби не взяв?</ab>
          <ab n="8">Ви вже нагодовані, ви вже збагатилися, без нас ви царюєте. І коли б то ви стали царювати, щоб і ми царювали з вами!</ab>
          <ab n="9">Бо я думаю, що Бог нас, апостолів, поставив за найостанніших, мов на смерть засуджених, бо ми стали дивовищем світові, і Анголам, і людям.</ab>
          <ab n="10">Ми нерозумні Христа ради, а ви мудрі в Христі; ми слабі, ви ж міцні; ви славні, а ми безчесні!</ab>
          <ab n="11">Ми до цього часу і голодуємо, і прагнемо, і нагі ми, і катовані, і тиняємось,</ab>
          <ab n="12">і трудимось, працюючи своїми руками. Коли нас лихословлять, ми благословляємо; як нас переслідують, ми терпимо;</ab>
          <ab n="13">як лають, ми молимось; ми стали, як сміття те для світу, аж досі ми всім, як ті викидки!</ab>
          <ab n="14">Не пишу це для того, щоб вас осоромити, але остерігаю, як своїх любих дітей.</ab>
          <ab n="15">Бо хоч би ви мали десять тисяч наставників у Христі, та отців не багато; а я вас породив у Христі Ісусі через Євангелію...</ab>
          <ab n="16">Тож благаю я вас: будьте наслідувачами мене!</ab>
          <ab n="17">Для цього послав я до вас Тимофія, що для мене улюблений і вірний син у Господі, він вам нагадає шляхи мої в Христі Ісусі, як навчаю я скрізь у кожній Церкві.</ab>
          <ab n="18">Деякі згорділи, так немов би не мав я прийти до вас.</ab>
          <ab n="19">Та небавом прийду до вас, як захоче Господь, і пізнаю не слово згорділих, але силу.</ab>
          <ab n="20">Бо Царство Боже не в слові, а в силі.</ab>
          <ab n="21">Чого хочете? Чи прийти до вас з києм, чи з любов'ю та з духом лагідности?</ab>
        </div>
        <div type="chapter" n="5">
          <ab n="1">Всюди чути, що між вами перелюб, і то такий перелюб, який і між поганами незнаний, що хтось має за дружину собі дружину батькову...</ab>
          <ab n="2">І ви завеличалися, а не засмутились радніш, щоб був вилучений з-поміж вас, хто цей учинок зробив.</ab>
          <ab n="3">Отож я, відсутній тілом, та присутній духом, уже розсудив, як присутній між вами: того, хто так учинив це,</ab>
          <ab n="4">у Ім'я Господа Ісуса, як зберетеся ви та мій дух, із силою Господа нашого Ісуса,</ab>
          <ab n="5">віддати такого сатані на погибіль тіла, щоб дух спасся Господнього дня!</ab>
          <ab n="6">Величання ваше не добре. Хіба ви не знаєте, що мала розчина все тісто заквашує?</ab>
          <ab n="7">Отож, очистьте стару розчину, щоб стати вам новим тістом, бо ви прісні, бо наша Пасха, Христос, за нас у жертву принесений.</ab>
          <ab n="8">Тому святкуймо не в давній розчині, ані в розчині злоби й лукавства, але в опрісноках чистости та правди!</ab>
          <ab n="9">Я писав вам у листі не єднатися з перелюбниками,</ab>
          <ab n="10">але не взагалі з цьогосвітніми перелюбниками, чи з користолюбцями, чи з хижаками, чи з ідолянами, бо ви мусіли були б відійти від світу.</ab>
          <ab n="11">А тепер я писав вам не єднатися з тим, хто зветься братом, та є перелюбник, чи користолюбець, чи ідолянин, чи злоріка, чи п'яниця, чи хижак, із такими навіть не їсти!</ab>
          <ab n="12">Бо що ж мені судити й чужих? Чи ви не судите своїх?</ab>
          <ab n="13">А чужих судить Бог. Тож вилучіть лукавого з-поміж себе самих!</ab>
        </div>
        <div type="chapter" n="6">
          <ab n="1">Чи посміє хто з вас, маючи справу до іншого, судитися в неправедних, а не в святих?</ab>
          <ab n="2">Хіба ви не знаєте, що святі світ судитимуть? Коли ж будете ви світ судити, то чи ж ви негідні судити незначні справи?</ab>
          <ab n="3">Хіба ви не знаєте, що ми будем судити Анголів, а не тільки життєве?</ab>
          <ab n="4">А ви, коли маєте суд за життєве, то ставите суддями тих, хто нічого не значить у Церкві.</ab>
          <ab n="5">Я на сором це вам говорю. Чи ж між вами немає ні одного мудрого, щоб він міг розсудити між братами своїми?</ab>
          <ab n="6">Та брат судиться з братом, і то перед невірними!</ab>
          <ab n="7">Тож уже для вас сором зовсім, що суди між собою ви маєте. Чому краще не терпите кривди? Чому краще не маєте шкоди?</ab>
          <ab n="8">Але ви самі кривду чините та обдираєте, та ще братів...</ab>
          <ab n="9">Хіба ви не знаєте, що неправедні не вспадкують Божого Царства? Не обманюйте себе: ні розпусники, ні ідоляни, ні перелюбники, ні блудодійники, ні мужоложники,</ab>
          <ab n="10">ні злодії, ні користолюбці, ні п'яниці, ні злоріки, ні хижаки Царства Божого не вспадкують вони!</ab>
          <ab n="11">І такими були дехто з вас, але ви обмились, але освятились, але виправдались Іменем Господа Ісуса Христа й Духом нашого Бога.</ab>
          <ab n="12">Усе мені можна, та не все на пожиток. Усе мені можна, але мною ніщо володіти не повинно.</ab>
          <ab n="13">Їжа для черева, і черево для їжі, але Бог одне й друге понищить. А тіло не для розпусти, але для Господа, і Господь для тіла.</ab>
          <ab n="14">Бог же й Господа воскресив, воскресить Він і нас Своєю силою!</ab>
          <ab n="15">Хіба ви не знаєте, що ваші тіла то члени Христові? Отож, узявши члени Христові, зроблю їх членами розпусниці? Зовсім ні!</ab>
          <ab n="16">Хіба ви не знаєте, що той, хто злучується з розпусницею, стає одним тілом із нею? Бо каже: Обидва ви будете тілом одним.</ab>
          <ab n="17">А хто з Господом злучується, стає одним духом із Ним.</ab>
          <ab n="18">Утікайте від розпусти. Усякий бо гріх, що його чинить людина, є поза тілом. А хто чинить розпусту, той грішить проти власного тіла.</ab>
          <ab n="19">Хіба ви не знаєте, що ваше тіло то храм Духа Святого, що живе Він у вас, якого від Бога ви маєте, і ви не свої?</ab>
          <ab n="20">Бо дорого куплені ви. Отож прославляйте Бога в тілі своєму та в дусі своєму, що Божі вони!</ab>
        </div>
        <div type="chapter" n="7">
          <ab n="1">А про що ви писали мені, то добре було б чоловікові не дотикатися жінки.</ab>
          <ab n="2">Але щоб уникнути розпусти, нехай кожен муж має дружину свою, і кожна жінка хай має свого чоловіка.</ab>
          <ab n="3">Нехай віддає чоловік своїй дружині потрібну любов, так же само й чоловікові дружина.</ab>
          <ab n="4">Дружина не володіє над тілом своїм, але чоловік; так же само й чоловік не володіє над тілом своїм, але дружина.</ab>
          <ab n="5">Не вхиляйтесь одне від одного, хібащо дочасно за згодою, щоб бути в пості та молитві, та й сходьтеся знову докупи, щоб вас сатана не спокушував вашим нестриманням.</ab>
          <ab n="6">А це говорю вам як раду, а не як наказа.</ab>
          <ab n="7">Бо хочу, щоб усі чоловіки були, як і я; але кожен має від Бога свій дар, один так, інший так.</ab>
          <ab n="8">Говорю ж неодруженим і вдовам: добре їм, як вони позостануться так, як і я.</ab>
          <ab n="9">Коли ж не втримаються, нехай одружуються, бо краще женитися, ніж розпалятися.</ab>
          <ab n="10">А тим, що побрались, наказую не я, а Господь: Нехай не розлучається дружина з своїм чоловіком!</ab>
          <ab n="11">А коли ж і розлучиться, хай зостається незаміжня, або з чоловіком своїм хай помириться, і не відпускати чоловікові дружини!</ab>
          <ab n="12">Іншим же я говорю, не Господь: коли який брат має дружину невіруючу, і згідна вона жити з ним, нехай він не лишає її.</ab>
          <ab n="13">І жінка, як має чоловіка невіруючого, а той згоден жити з нею, нехай не лишає його.</ab>
          <ab n="14">Чоловік бо невіруючий освячується в дружині, а дружина невіруюча освячується в чоловікові. А інакше нечисті були б ваші діти, тепер же святі.</ab>
          <ab n="15">А як хоче невіруючий розлучитися, хай розлучиться, не неволиться брат чи сестра в такім разі, бо покликав нас Бог до миру.</ab>
          <ab n="16">Звідки знаєш ти, дружино, чи не спасеш чоловіка? Або звідки знаєш, чоловіче, чи не спасеш дружини?</ab>
          <ab n="17">Нехай тільки так ходить кожен, як кому Бог призначив, як Господь покликав його. І так усім Церквам я наказую.</ab>
          <ab n="18">Хто покликаний був в обрізанні, нехай він того не цурається; чи покликаний хто в необрізанні, нехай не обрізується.</ab>
          <ab n="19">Обрізання ніщо, і ніщо необрізання, а важливе дотримування Божих заповідей.</ab>
          <ab n="20">Нехай кожен лишається в стані такому, в якому покликаний був.</ab>
          <ab n="21">Чи покликаний був ти рабом? Не турбуйся про те. Але коли й можеш стати вільним, то використай краще це.</ab>
          <ab n="22">Бо покликаний в Господі раб визволенець Господній; так само покликаний і визволенець він раб Христа.</ab>
          <ab n="23">Ви дорого куплені, тож не ставайте рабами людей!</ab>
          <ab n="24">Браття, кожен із вас, в якім стані покликаний був, хай у тім перед Богом лишається!</ab>
          <ab n="25">Про дівчат же не маю наказу Господнього, але даю раду як той, хто одержав від Господа милість буть вірним.</ab>
          <ab n="26">Отож за сучасного утиску добрим уважаю я те, що чоловікові добре лишатися так.</ab>
          <ab n="27">Ти зв'язаний з дружиною? Не шукай розв'язання. Розв'язався від дружини? Не шукай дружини.</ab>
          <ab n="28">А коли ти й оженишся, то не згрішив; і як дівчина заміж піде, вона не згрішить. Та муку тілесну такі будуть мати, а мені шкода вас.</ab>
          <ab n="29">А це, браття, кажу я, бо час позосталий короткий, щоб і ті, що мають дружин, були, як ті, що не мають,</ab>
          <ab n="30">а хто плаче, як ті, хто не плаче, а хто тішиться, як ті, хто не тішиться; і хто купує, як би не набули,</ab>
          <ab n="31">а хто цьогосвітнім користується, як би не користувались, бо минає стан світу цього.</ab>
          <ab n="32">А я хочу, щоб ви безклопітні були. Неодружений про речі Господні клопочеться, як догодити Господеві,</ab>
          <ab n="33">а одружений про речі життєві клопочеться, як догодити своїй дружині,</ab>
          <ab n="34">і він поділений. Незаміжня ж жінка та дівчина про речі Господні клопочеться, щоб бути святою ті тілом, і духом. А заміжня про речі життєві клопочеться, як догодити чоловікові.</ab>
          <ab n="35">А це я кажу вам самим на пожиток, а не щоб сильце вам накинути, але щоб пристойно й горливо держались ви Господа.</ab>
          <ab n="36">А як думає хто про дівчину свою, що соромно, як вона переросте, і так мала б лишатись, нехай робить, що хоче, не згрішить: нехай заміж виходять.</ab>
          <ab n="37">А хто в серці своїм стоїть міцно, не має конечности, владу ж має над своєю волею, і це постановив він у серці своєму берегти свою дівчину, той робить добре.</ab>
          <ab n="38">Тому й той, хто віддає свою дівчину заміж, добре робить, а хто не віддає робить краще.</ab>
          <ab n="39">Дружина законом прив'язана, поки живе чоловік її; коли ж чоловік її вмре, вона вільна виходити заміж, за кого захоче, аби тільки в Господі.</ab>
          <ab n="40">Блаженніша вона, коли так позостанеться за моєю порадою, бо міркую, що й я маю Божого Духа.</ab>
        </div>
        <div type="chapter" n="8">
          <ab n="1">А щодо ідольських жертов, то ми знаємо, що всі маємо знання. Знання ж надимає, любов же будує!</ab>
          <ab n="2">Коли хто думає, ніби щось знає, той нічого не знає ще так, як знати повинно.</ab>
          <ab n="3">Коли ж любить хто Бога, той пізнаний Ним.</ab>
          <ab n="4">Тож про споживання ідольських жертов ми знаємо, що ідол у світі ніщо, і що іншого Бога нема, окрім Бога Одного.</ab>
          <ab n="5">Бо хоч і існують так звані боги чи на небі, чи то на землі, як існує багато богів і багато панів,</ab>
          <ab n="6">та для нас один Бог Отець, що з Нього походить усе, ми ж для Нього, і один Господь Ісус Христос, що все сталося Ним, і ми Ним.</ab>
          <ab n="7">Та не всі таке мають знання, бо деякі мають призвичаєння до ідола й досі, і їдять, як ідольську жертву, і їхнє сумління, бувши недуже, споганюється.</ab>
          <ab n="8">Їжа ж нас до Бога не зближує: бо коли не їмо, то нічого не тратимо, а коли ми їмо, то не набуваєм нічого.</ab>
          <ab n="9">Але стережіться, щоб ця ваша воля не стала якось за спотикання слабим!</ab>
          <ab n="10">Коли бо хто бачить тебе, маючого знання, як ти в ідольській божниці сидиш за столом, чи ж сумління його, бувши слабе, не буде спонукане їсти ідольські жертви?</ab>
          <ab n="11">І через знання твоє згине недужий твій брат, що за нього Христос був умер!</ab>
          <ab n="12">Грішачи так проти братів та вражаючи їхнє слабе сумління, ви проти Христа грішите.</ab>
          <ab n="13">Ось тому, коли їжа спокушує брата мого, то повік я не їстиму м'яса, щоб не спокусити брата свого!</ab>
        </div>
        <div type="chapter" n="9">
          <ab n="1">Хіба ж я не вільний? Чи ж я не апостол? Хіба я не бачив Ісуса Христа, Господа нашого? Хіба ви, то не справа моя перед Господом?</ab>
          <ab n="2">Коли я не апостол для інших, то для вас я апостол, ви бо печать мого апостольства в Господі.</ab>
          <ab n="3">Оце оборона моя перед тими, хто судить мене.</ab>
          <ab n="4">Чи ми права не маємо їсти та пити?</ab>
          <ab n="5">Чи ми права не маємо водити з собою сестру, дружину, як і інші апостоли, і Господні брати, і Кифа?</ab>
          <ab n="6">Хіба я один і Варнава не маємо права, щоб не працювати?</ab>
          <ab n="7">Хто коштом своїм коли служить у війську? Або хто виноградника садить, і не їсть з його плоду? Або хто отару пасе, і не їсть молока від отари?</ab>
          <ab n="8">Чи я тільки по-людському це говорю? Хіба ж і Закон не говорить цього?</ab>
          <ab n="9">Бо в Законі Мойсеєвім писано: Не в'яжи рота волові, що молотить. Хіба за волів Бог турбується?</ab>
          <ab n="10">Чи говорить Він зовсім для нас? Для нас, бо написано, що з надією мусить орати орач, а молотник молотити з надією мати частку в своїм сподіванні.</ab>
          <ab n="11">Коли ми сіяли вам духовне, чи ж велика то річ, як пожнемо ми ваше тілесне?</ab>
          <ab n="12">Як право на вас мають інші, то тим більше ми. Але ми не вжили цього права, та все терпимо, аби перешкоди якої Христовій Євангелії ми не вчинили.</ab>
          <ab n="13">Хіба ви не знаєте, що священнослужителі від святині годуються? Що ті, хто служить вівтареві, із вівтаря мають частку?</ab>
          <ab n="14">Так і Господь наказав проповідникам Євангелії жити з Євангелії.</ab>
          <ab n="15">Але з того нічого не вжив я. А цього не писав я для того, щоб для мене так було. Бо мені краще вмерти, аніж щоб хто знівечив хвалу мою!</ab>
          <ab n="16">Бо коли я звіщаю Євангелію, то нема чим хвалитись мені, це бо повинність моя. І горе мені, коли я не звіщаю Євангелії!</ab>
          <ab n="17">Тож коли це роблю добровільно, я маю нагороду; коли ж недобровільно, то виконую службу доручену.</ab>
          <ab n="18">Яка ж нагорода мені? Та, що, благовістячи, я безкорисливо проповідував Христову Євангелію, не використовуючи особистих прав щодо благовістя.</ab>
          <ab n="19">Від усіх бувши вільний, я зробився рабом для всіх, щоб найбільше придбати.</ab>
          <ab n="20">Для юдеїв я був, як юдей, щоб юдеїв придбати; для підзаконних був, як підзаконний, хоч сам підзаконним не бувши, щоб придбати підзаконних.</ab>
          <ab n="21">Для тих, хто без Закону, я був беззаконний, не бувши беззаконний Богові, а законний Христові, щоб придбати беззаконних.</ab>
          <ab n="22">Для слабих, як слабий, щоб придбати слабих. Для всіх я був усе, щоб спасти бодай деяких.</ab>
          <ab n="23">А це я роблю для Євангелії, щоб стати її спільником.</ab>
          <ab n="24">Хіба ви не знаєте, що ті, хто на перегонах біжить, усі біжать, але нагороду приймає один? Біжіть так, щоб одержали ви!</ab>
          <ab n="25">І кожен змагун від усього стримується; вони ж щоб тлінний прийняти вінок, але ми щоб нетлінний.</ab>
          <ab n="26">Тож біжу я не так, немов на непевне, борюся не так, немов би повітря б'ючи.</ab>
          <ab n="27">Але вмертвляю й неволю я тіло своє, щоб, звіщаючи іншим, не стати самому негідним.</ab>
        </div>
        <div type="chapter" n="10">
          <ab n="1">Не хочу я, браття, щоб ви не знали, що під хмарою всі отці наші були, і всі перейшли через море,</ab>
          <ab n="2">і всі охристилися в хмарі та в морі в Мойсея,</ab>
          <ab n="3">і всі їли ту саму поживу духовну,</ab>
          <ab n="4">і пили всі той самий духовний напій, бо пили від духовної скелі, що йшла вслід за ними, а та скеля був Христос!</ab>
          <ab n="5">Але їх багатьох не вподобав був Бог, бо понищив Він їх у пустині.</ab>
          <ab n="6">А це були приклади нам, щоб ми пожадливі на зле не були, як були пожадливі й вони.</ab>
          <ab n="7">Не будьте також ідолянами, як деякі з них, як написано: Люди сіли, щоб їсти та пити, і встали, щоб грати.</ab>
          <ab n="8">Не станьмо чинити блуду, як деякі з них блудодіяли, і полягло їх одного дня двадцять три тисячі.</ab>
          <ab n="9">Ані не випробовуймо Христа, як деякі з них випробовували, та й від зміїв загинули.</ab>
          <ab n="10">Ані не нарікайте, як деякі з них нарікали, і загинули від погубителя.</ab>
          <ab n="11">Усе це трапилось з ними, як приклади, а написане нам на науку, бо за нашого часу кінець віку прийшов.</ab>
          <ab n="12">Тому то, хто думає, ніби стоїть він, нехай стережеться, щоб не впасти!</ab>
          <ab n="13">Досягла вас спроба не інша, тільки людська; але вірний Бог, Який не попустить, щоб ви випробовувалися більше, ніж можете, але при спробі й полегшення дасть, щоб знести могли ви її.</ab>
          <ab n="14">Тому, мої любі, утікайте від служіння ідолам.</ab>
          <ab n="15">Кажу, як розумним; судіть самі, що кажу я.</ab>
          <ab n="16">Чаша благословення, яку благословляємо, чи не спільнота то крови Христової? Хліб, який ломимо, чи не спільнота він тіла Христового?</ab>
          <ab n="17">Тому що один хліб, тіло одне нас багато, бо ми всі спільники хліба одного.</ab>
          <ab n="18">Погляньте на Ізраїля за тілом: чи ж ті, що жертви їдять, не спільники вівтаря?</ab>
          <ab n="19">Тож що я кажу? Що ідольська жертва є щось? Чи що ідол є щось?</ab>
          <ab n="20">Ні, але те, що в жертву приносять, демонам, а не Богові в жертву приносять. Я ж не хочу, щоб ви спільниками для демонів стали.</ab>
          <ab n="21">Бо не можете пити чаші Господньої та чаші демонської; не можете бути спільниками Господнього столу й столу демонського.</ab>
          <ab n="22">Чи ми дратуватимем Господа? Хіба ми потужніші за Нього?</ab>
          <ab n="23">Усе мені можна, та не все на пожиток. Усе мені можна, та будує не все!</ab>
          <ab n="24">Нехай не шукає ніхто свого власного, але кожен для ближнього!</ab>
          <ab n="25">Їжте все, що на ятках м'ясних продається, за сумління зовсім не турбуючись,</ab>
          <ab n="26">Бо Господня земля, і все, що на ній!</ab>
          <ab n="27">Як покличе вас хтось із невіруючих, і ви захочете піти, їжте все, що дадуть вам, за сумління зовсім не турбуючись.</ab>
          <ab n="28">Коли ж скаже вам хтось: Це ідольська жертва, не їжте тоді через того, хто сказав, та через сумління!</ab>
          <ab n="29">Говорю ж не про власне сумління, але іншого, чого б моя воля судилась сумлінням чужим?</ab>
          <ab n="30">Коли я стаю спільником їжі з подякою, чому мене зневажають за те, за що дякую я?</ab>
          <ab n="31">Тож, коли ви їсте, чи коли ви п'єте, або коли інше що робите, усе на Божу славу робіть!</ab>
          <ab n="32">Не робіть спокуси юдеям та гелленам, та Церкві Божій,</ab>
          <ab n="33">як догоджую й я всім у всьому, не шукаючи в тому пожитку свого, але пожитку для багатьох, щоб спаслися вони.</ab>
        </div>
        <div type="chapter" n="11">
          <ab n="1">Будьте наслідувачами мене, як і я Христа!</ab>
          <ab n="2">Похваляю ж вас, браття, що ви все моє пам'ятаєте, і заховуєте так передання, як я вам передав.</ab>
          <ab n="3">Хочу ж я, щоб ви знали, що всякому чоловікові голова Христос, а жінці голова чоловік, голова ж Христові Бог.</ab>
          <ab n="4">Кожен чоловік, що молиться чи пророкує з головою покритою, осоромлює він свою голову.</ab>
          <ab n="5">І кожна жінка, що молиться чи пророкує з головою відкритою, осоромлює тим свою голову, бо це є те саме, як була б вона виголена.</ab>
          <ab n="6">Бо коли жінка не покривається, хай стрижеться вона; коли ж жінці сором стригтися чи голитися, нехай покривається!</ab>
          <ab n="7">Отож, чоловік покривати голови не повинен, бо він образ і слава Бога, а жінка чоловікові слава.</ab>
          <ab n="8">Бо чоловік не походить від жінки, але жінка від чоловіка,</ab>
          <ab n="9">не створений бо чоловік ради жінки, але жінка ради чоловіка.</ab>
          <ab n="10">Тому жінка повина мати на голові знака влади над нею, ради Анголів.</ab>
          <ab n="11">Одначе в Господі ані чоловік без жінки, ані жінка без чоловіка.</ab>
          <ab n="12">Бо як жінка від чоловіка, так і чоловік через жінку; а все від Бога.</ab>
          <ab n="13">Поміркуйте самі між собою, чи пристойне воно, щоб жінка молилася Богові непокрита?</ab>
          <ab n="14">Чи ж природа сама вас не вчить, що коли чоловік запускає волосся, то безчестя для нього?</ab>
          <ab n="15">Коли ж жінка косу запускає, це слава для неї, бо замість покривала дана коса їй.</ab>
          <ab n="16">Коли ж хто сперечатися хоче, ми такого звичаю не маємо, ані Церкви Божі.</ab>
          <ab n="17">Пропонуючи це вам, я не хвалю, що збираєтесь ви не на ліпше, а на гірше.</ab>
          <ab n="18">Бо найперше, я чую, що як сходитесь ви на збори, то між вами бувають поділення, у що почасти я й вірю.</ab>
          <ab n="19">Бо мусять між вами й поділи бути, щоб відкрились між вами й досвідчені.</ab>
          <ab n="20">А далі, коли ви збираєтесь разом, то не на те, щоб їсти Господню Вечерю.</ab>
          <ab n="21">Бо кожен спішить з'їсти власну вечерю, і один голодує, а другий впивається.</ab>
          <ab n="22">Хіба ж ви не маєте хат, щоб їсти та пити? Чи ви зневажаєте Божу Церкву, і осоромлюєте немаючих? Що маю сказати вам? Чи за це похвалю вас? Не похвалю!</ab>
          <ab n="23">Бо прийняв я від Господа, що й вам передав, що Господь Ісус ночі тієї, як виданий був, узяв хліб,</ab>
          <ab n="24">подяку віддав, і переломив, і сказав: Прийміть, споживайте, це тіло Моє, що за вас ломається. Це робіть на спомин про Мене!</ab>
          <ab n="25">Так само і чашу взяв Він по Вечері й сказав: Ця чаша Новий Заповіт у Моїй крові. Це робіть, коли тільки будете пити, на спомин про Мене!</ab>
          <ab n="26">Бо кожного разу, як будете їсти цей хліб та чашу цю пити, смерть Господню звіщаєте, аж доки Він прийде.</ab>
          <ab n="27">Тому то, хто їстиме хліб цей чи питиме чашу Господню негідно, буде винний супроти тіла та крови Господньої!</ab>
          <ab n="28">Нехай же людина випробовує себе, і так нехай хліб їсть і з чаші хай п'є.</ab>
          <ab n="29">Бо хто їсть і п'є негідно, не розважаючи про тіло, той суд собі їсть і п'є!</ab>
          <ab n="30">Через це поміж вами багато недужих та хворих, і багато-хто заснули.</ab>
          <ab n="31">Бо коли б ми самі судили себе, то засуджені ми не були б.</ab>
          <ab n="32">Та засуджені від Господа, караємося, щоб нас не засуджено з світом.</ab>
          <ab n="33">Ось тому, мої браття, сходячись на поживу, чекайте один одного.</ab>
          <ab n="34">А коли хто голодний, нехай вдома він їсть, щоб не сходилися ви на осуд. А про інше, як прийду, заряджу.</ab>
        </div>
        <div type="chapter" n="12">
          <ab n="1">А щодо духовних дарів, то не хочу я, браття, щоб не відали ви.</ab>
          <ab n="2">Знаєте, що коли ви поганами були, то ходили до німих ідолів, ніби воджено вас.</ab>
          <ab n="3">Тому то кажу вам, що ніхто, хто говорить Духом Божим, не скаже: Нехай анатема буде на Ісуса, і не може сказати ніхто: Ісус то Господь, як тільки Духом Святим.</ab>
          <ab n="4">Є різниця між дарами милости, Дух же той Самий.</ab>
          <ab n="5">Є й різниця між служіннями, та Господь той же Самий.</ab>
          <ab n="6">Є різниця й між діями, але Бог той же Самий, що в усіх робить усе.</ab>
          <ab n="7">І кожному дається виявлення Духа на користь.</ab>
          <ab n="8">Одному бо Духом дається слово мудрости, а другому слово знання тим же Духом,</ab>
          <ab n="9">а іншому віра тим же Духом, а іншому дари вздоровлення тим же Духом,</ab>
          <ab n="10">а іншому роблення чуд, а іншому пророкування, а іншому розпізнавання духів, а тому різні мови, а іншому вияснення мов.</ab>
          <ab n="11">А все оце чинить один і той Самий Дух, уділяючи кожному осібно, як Він хоче.</ab>
          <ab n="12">Бо як тіло одне, але має членів багато, усі ж члени тіла, хоч їх багато, то тіло одне, так і Христос.</ab>
          <ab n="13">Бо ми всі одним Духом охрищені в тіло одне, чи то юдеї, чи геллени, чи раби, чи то вільні, і всі ми напоєні Духом одним.</ab>
          <ab n="14">Бо тіло не є один член, а багато.</ab>
          <ab n="15">Коли скаже нога, що я не від тіла, бо я не рука, то хіба через це не від тіла вона?</ab>
          <ab n="16">І коли скаже вухо, що я не від тіла, бо я не око, то хіба через це не від тіла воно?</ab>
          <ab n="17">Коли б оком було ціле тіло, то де був би слух? А коли б усе слух, то де був би нюх?</ab>
          <ab n="18">Та нині Бог розклав члени в тілі, кожного з них, як хотів.</ab>
          <ab n="19">Якби всі одним членом були, то де тіло було б?</ab>
          <ab n="20">Отож, тепер членів багато, та тіло одне.</ab>
          <ab n="21">Бо око не може сказати руці: Ти мені непотрібна; або голова знов ногам: Ви мені непотрібні.</ab>
          <ab n="22">Але члени тіла, що здаються слабіші, значно більше потрібні.</ab>
          <ab n="23">А тим, що вважаємо їх за зовсім нешановані в тілі, таким честь найбільшу приносимо, і бридкі наші члени отримують пристойність найбільшу,</ab>
          <ab n="24">а нашим пристойним того не потрібно. Та Бог змішав тіло, і честь більшу дав нижчому членові,</ab>
          <ab n="25">щоб поділення в тілі не було, а щоб члени однаково дбали один про одного.</ab>
          <ab n="26">І коли терпить один член, то всі члени з ним терплять; і коли один член пошанований, то всі члени з ним тішаться.</ab>
          <ab n="27">І ви тіло Христове, а зосібна ви члени!</ab>
          <ab n="28">А інших поставив Бог у Церкві поперше апостолами, подруге пророками, потретє учителями, потім дав сили, також дари вздоровлення, допомоги, управління, різні мови.</ab>
          <ab n="29">Чи ж усі апостоли? Чи ж усі пророки? Чи ж усі вчителі? Чи ж усі сили чудодійні?</ab>
          <ab n="30">Чи ж усі мають дари вздоровлення? Чи ж мовами всі розмовляють? Чи ж усі виясняють?</ab>
          <ab n="31">Тож дбайте ревно про ліпші дари, а я вам покажу путь іще кращу!</ab>
        </div>
        <div type="chapter" n="13">
          <ab n="1">Коли я говорю мовами людськими й ангольськими, та любови не маю, то став я як мідь та дзвінка або бубон гудячий!</ab>
          <ab n="2">І коли маю дара пророкувати, і знаю всі таємниці й усе знання, і коли маю всю віру, щоб навіть гори переставляти, та любови не маю, то я ніщо!</ab>
          <ab n="3">І коли я роздам усі маєтки свої, і коли я віддам своє тіло на спалення, та любови не маю, то пожитку не матиму жадного!</ab>
          <ab n="4">Любов довготерпить, любов милосердствує, не заздрить, любов не величається, не надимається,</ab>
          <ab n="5">не поводиться нечемно, не шукає тільки свого, не рветься до гніву, не думає лихого,</ab>
          <ab n="6">не радіє з неправди, але тішиться правдою,</ab>
          <ab n="7">усе зносить, вірить у все, сподівається всього, усе терпить!</ab>
          <ab n="8">Ніколи любов не перестає! Хоч пророцтва й існують, та припиняться, хоч мови існують, замовкнуть, хоч існує знання, та скасується.</ab>
          <ab n="9">Бо ми знаємо частинно, і пророкуємо частинно;</ab>
          <ab n="10">коли ж досконале настане, тоді зупиниться те, що частинне.</ab>
          <ab n="11">Коли я дитиною був, то я говорив, як дитина, як дитина я думав, розумів, як дитина. Коли ж мужем я став, то відкинув дитяче.</ab>
          <ab n="12">Отож, тепер бачимо ми ніби у дзеркалі, у загадці, але потім обличчям в обличчя; тепер розумію частинно, а потім пізнаю, як і пізнаний я.</ab>
          <ab n="13">А тепер залишаються віра, надія, любов, оці три. А найбільша між ними любов!</ab>
        </div>
        <div type="chapter" n="14">
          <ab n="1">Дбайте про любов, і про духовне пильнуйте, а найбільше щоб пророкувати.</ab>
          <ab n="2">Як говорить хто чужою мовою, той не людям говорить, а Богові, бо ніхто його не розуміє, і він духом говорить таємне.</ab>
          <ab n="3">А хто пророкує, той людям говорить на збудування, і на умовлення, і на розраду.</ab>
          <ab n="4">Як говорить хто чужою мовою, той будує тільки самого себе, а хто пророкує, той Церкву будує.</ab>
          <ab n="5">Я ж хочу, щоб мовами говорили всі, а ліпше щоб пророкували: більший бо той, хто пророкує, аніж той, хто говорить мовами, хібащо пояснює, щоб будувалася Церква.</ab>
          <ab n="6">А тепер, як прийду я до вас, браття, і до вас говорити буду чужою мовою, то який вам пожиток зроблю, коли не поясню вам чи то відкриттям, чи знанням, чи пророцтвом, чи наукою?</ab>
          <ab n="7">Бо навіть і речі бездушні, що звук видають, як сопілка чи лютня, коли б не видавали вони різних звуків, як пізнати б тоді, що бринить або грає?</ab>
          <ab n="8">Бо коли сурма звук невиразний дає, хто до бою готовитись буде?</ab>
          <ab n="9">Так і ви, коли мовою не подасте зрозумілого слова, як пізнати, що кажете? Ви говоритимете на вітер!</ab>
          <ab n="10">Як багато, наприклад, різних мов є на світі, і жадна з них не без значення!</ab>
          <ab n="11">І коли я не знатиму значення слів, то я буду чужинцем промовцеві, і промовець чужинцем мені.</ab>
          <ab n="12">Так і ви, що пильнуєте про духовні дари, дбайте, щоб збагачуватись через них на збудування Церкви!</ab>
          <ab n="13">Ось тому, хто говорить чужою мовою, нехай молиться, щоб умів виясняти.</ab>
          <ab n="14">Бо коли я молюся чужою мовою, то молиться дух мій, а мій розум без плоду!</ab>
          <ab n="15">Ну, то що ж? Буду молитися духом, і буду молитися й розумом, співатиму духом, і співатиму й розумом.</ab>
          <ab n="16">Бо коли благословлятимеш духом, то як той, що займає місце простої людини, промовить амінь на подяку твою? Не знає бо він, що ти кажеш.</ab>
          <ab n="17">Ти дякуєш добре, але не будується інший.</ab>
          <ab n="18">Дякую Богові моєму, розмовляю я мовами більше всіх вас.</ab>
          <ab n="19">Але в Церкві волію п'ять слів зрозумілих сказати, щоб і інших навчити, аніж десять тисяч слів чужою мовою!</ab>
          <ab n="20">Браття, не будьте дітьми своїм розумом, будьте в лихому дітьми, а в розумі досконалими будьте!</ab>
          <ab n="21">У Законі написано: Іншими мовами й іншими устами Я говоритиму людям оцим, та Мене вони й так не послухають, каже Господь.</ab>
          <ab n="22">Отож, мови існують на знак не для віруючих, але для невіруючих, а пророцтво для віруючих, а не для невіруючих.</ab>
          <ab n="23">А як зійдеться Церква вся разом, і всі говоритимуть чужими мовами, і ввійдуть туди й сторонні чи невіруючі, чи ж не скажуть вони, що біснуєтесь ви?</ab>
          <ab n="24">Коли ж усі пророкують, а ввійде якийсь невіруючий чи сторонній, то всі докоряють йому, усі судять його,</ab>
          <ab n="25">і так таємниці серця його виявляються, і так він падає ницьма і вклоняється Богові й каже: Бог справді між вами!</ab>
          <ab n="26">То що ж, браття? Коли сходитесь ви, то кожен із вас псалом має, має науку, має мову, об'явлення має, має вияснення, нехай буде все це на збудування!</ab>
          <ab n="27">Як говорить хто чужою мовою, говоріть по двох, чи найбільше по трьох, і то за чергою, а один нехай перекладає!</ab>
          <ab n="28">А коли б не було перекладача, то нехай він у Церкві мовчить, а говорить нехай собі й Богові!</ab>
          <ab n="29">А пророки нехай промовляють по двох чи по трьох, а інші нехай розпізнають.</ab>
          <ab n="30">Коли ж відкриття буде іншому з тих, хто сидить, нехай перший замовкне!</ab>
          <ab n="31">Бо можете пророкувати ви всі по одному, щоб училися всі й усі тішилися!</ab>
          <ab n="32">І коряться духи пророчі пророкам,</ab>
          <ab n="33">бо Бог не є Богом безладу, але миру. Як по всіх Церквах у святих,</ab>
          <ab n="34">нехай у Церкві мовчать жінки ваші! Бо їм говорити не позволено, тільки коритись, як каже й Закон.</ab>
          <ab n="35">Коли ж вони хочуть навчитись чогось, нехай вдома питають своїх чоловіків, непристойно бо жінці говорити в Церкві!</ab>
          <ab n="36">Хіба вийшло від вас Слово Боже? Чи прийшло воно тільки до вас?</ab>
          <ab n="37">Коли хто вважає себе за пророка або за духовного, нехай розуміє, що я пишу вам, бо Господня це заповідь!</ab>
          <ab n="38">Коли б же хто не розумів, нехай не розуміє!</ab>
          <ab n="39">Отож, браття мої, майте ревність пророкувати, та не бороніть говорити й мовами!</ab>
          <ab n="40">Але все нехай буде добропристойно і статечно!</ab>
        </div>
        <div type="chapter" n="15">
          <ab n="1">Звіщаю ж вам, браття, Євангелію, яку я вам благовістив, і яку прийняли ви, в якій і стоїте,</ab>
          <ab n="2">Якою й спасаєтесь, коли пам'ятаєте, яким словом я благовістив вам, якщо тільки ви ввірували не наосліп.</ab>
          <ab n="3">Бо я передав вам найперш, що й прийняв, що Христос був умер ради наших гріхів за Писанням,</ab>
          <ab n="4">і що Він був похований, і що третього дня Він воскрес за Писанням,</ab>
          <ab n="5">і що з'явився Він Кифі, потім Дванадцятьом.</ab>
          <ab n="6">А потім з'явився нараз більше як п'ятистам браттям, що більшість із них живе й досі, а дехто й спочили.</ab>
          <ab n="7">Потому з'явився Він Якову, опісля усім апостолам.</ab>
          <ab n="8">А по всіх Він з'явився й мені, мов якому недородкові.</ab>
          <ab n="9">Я бо найменший з апостолів, що негідний зватись апостолом, бо я переслідував був Божу Церкву.</ab>
          <ab n="10">Та благодаттю Божою я те, що є, і благодать Його, що в мені, не даремна була, але я працював більше всіх їх, правда не я, але Божа благодать, що зо мною вона.</ab>
          <ab n="11">Тож чи я, чи вони, ми так проповідуємо, і так ви ввірували.</ab>
          <ab n="12">Коли ж про Христа проповідується, що воскрес Він із мертвих, як же дехто між вами говорять, що немає воскресення мертвих?</ab>
          <ab n="13">Як немає ж воскресення мертвих, то й Христос не воскрес!</ab>
          <ab n="14">оли ж бо Христос не воскрес, то проповідь наша даремна, даремна також віра ваша!</ab>
          <ab n="15">Ми знайшлися б тоді неправдивими свідками Божими, бо про Бога ми свідчили, що воскресив Він Христа, Якого Він не воскресив, якщо не воскресають померлі.</ab>
          <ab n="16">Бо як мертві не воскресають, то й Христос не воскрес!</ab>
          <ab n="17">Коли ж бо Христос не воскрес, тоді віра ваша даремна, ви в своїх ще гріхах,</ab>
          <ab n="18">тоді то загинули й ті, що в Христі упокоїлись!</ab>
          <ab n="19">Коли ми надіємося на Христа тільки в цьому житті, то ми найнещасніші від усіх людей!</ab>
          <ab n="20">Та нині Христос воскрес із мертвих, первісток серед покійних.</ab>
          <ab n="21">Смерть бо через людину, і через Людину воскресення мертвих.</ab>
          <ab n="22">Бо так, як в Адамі вмирають усі, так само в Христі всі оживуть,</ab>
          <ab n="23">кожен у своєму порядку: первісток Христос, потім ті, що Христові, під час Його приходу.</ab>
          <ab n="24">А потому кінець, коли Він передасть царство Богові й Отцеві, коли Він зруйнує всякий уряд, і владу всяку та силу.</ab>
          <ab n="25">Бо належить Йому царювати, аж доки Він не покладе всіх Своїх ворогів під ногами Своїми!</ab>
          <ab n="26">Як ворог останній смерть знищиться,</ab>
          <ab n="27">бо під ноги Його Він усе впокорив. Коли ж каже, що впокорено все, то ясно, що все, окрім Того, Хто впокорив Йому все.</ab>
          <ab n="28">А коли Йому все Він упокорить, тоді й Сам Син упокориться Тому, Хто все впокорив Йому, щоб Бог був у всьому все.</ab>
          <ab n="29">Бо що зроблять ті, хто христяться ради мертвих? Коли мертві не воскресають зовсім, то нащо вони ради мертвих і христяться?</ab>
          <ab n="30">Для чого й ми повсякчас наражаємось на небезпеки?</ab>
          <ab n="31">Я щодень умираю. Так свідчу, браття, вашою хвалою, що маю її в Христі Ісусі, Господі нашім.</ab>
          <ab n="32">Коли я зо звірами боровся в Ефесі, яка мені по-людському користь, коли мертві не воскресають? Будем їсти та пити, бо ми взавтра вмрем!...</ab>
          <ab n="33">Не дайте себе звести, товариство лихе псує добрі звичаї!</ab>
          <ab n="34">Протверезіться правдиво, та й не грішіть, бо деякі Бога не знають, говорю вам на сором!</ab>
          <ab n="35">Але дехто скаже: Як мертві воскреснуть? І в якім тілі прийдуть?</ab>
          <ab n="36">Нерозумний, що ти сієш, те не оживе, як не вмре.</ab>
          <ab n="37">І коли сієш, то сієш не тіло майбутнє, але голе зерно, яке трапиться, пшениці або чого іншого,</ab>
          <ab n="38">і Бог йому тіло дає, як захоче, і кожному зерняті тіло його.</ab>
          <ab n="39">Не кожне тіло однакове тіло, але ж інше в людей, та інше тіло в скотини, та інше тіло в пташок, та інше у риб.</ab>
          <ab n="40">Є небесні тіла й тіла земні, але ж інша слава небесним, а інша земним.</ab>
          <ab n="41">Інша слава для сонця, та інша слава для місяця, та інша слава для зір, бо зоря від зорі відрізняється славою!</ab>
          <ab n="42">Так само й воскресення мертвих: сіється в тління, в нетління встає,</ab>
          <ab n="43">сіється в неславу, у славі встає, сіється в немочі, у силі встає,</ab>
          <ab n="44">сіється тіло звичайне, встає тіло духовне. Є тіло звичайне, є й тіло духовне.</ab>
          <ab n="45">Так і написано: Перша людина Адам став душею живою, а останній Адам то дух оживляючий.</ab>
          <ab n="46">Та не перше духовне, але звичайне, а потім духовне.</ab>
          <ab n="47">Перша людина з землі, земна, друга Людина із неба Господь.</ab>
          <ab n="48">Який земний, такі й земні, і Який небесний, такі й небесні.</ab>
          <ab n="49">І, як носили ми образ земного, так і образ небесного будемо носити.</ab>
          <ab n="50">І це скажу, браття, що тіло й кров посісти Божого Царства не можуть, ані тління нетління не посяде.</ab>
          <ab n="51">Ось кажу я вам таємницю: не всі ми заснемо, та всі перемінимось,</ab>
          <ab n="52">раптом, як оком змигнути, при останній сурмі: бо засурмить вона і мертві воскреснуть, а ми перемінимось!...</ab>
          <ab n="53">Мусить бо тлінне оце зодягнутись в нетління, а смертне оце зодягтися в безсмертя.</ab>
          <ab n="54">А коли оце тлінне в нетління зодягнеться, і оце смертне в безсмертя зодягнеться, тоді збудеться слово написане: Поглинута смерть перемогою!</ab>
          <ab n="55">Де, смерте, твоя перемога? Де твоє, смерте, жало?</ab>
          <ab n="56">Жало ж смерти то гріх, а сила гріха то Закон.</ab>
          <ab n="57">А Богові дяка, що Він Господом нашим Ісусом Христом перемогу нам дав.</ab>
          <ab n="58">Отож, брати любі мої, будьте міцні, непохитні, збагачуйтесь завжди в Господньому ділі, знаючи, що ваша праця не марнотна у Господі!</ab>
        </div>
        <div type="chapter" n="16">
          <ab n="1">А щодо складок на святих, то й ви робіть так, як я постановив для Церков галатійських.</ab>
          <ab n="2">А першого дня в тижні нехай кожен із вас відкладає собі та збирає, згідно з тим, як ведеться йому, щоб складок не робити тоді, аж коли я прийду.</ab>
          <ab n="3">А коли я прийду, тоді тих, кого виберете, тих пошлю я з листами, щоб вони ваш дар любови віднесли до Єрусалиму.</ab>
          <ab n="4">А коли ж і мені випадатиме йти, то зо мною підуть.</ab>
          <ab n="5">Я прибуду до вас, коли перейду Македонію, бо проходжу через Македонію.</ab>
          <ab n="6">А в вас, коли трапиться, я поживу або й перезимую, щоб мене провели ви, куди я піду.</ab>
          <ab n="7">Не хочу я бачитись з вами тепер мимохідь, але сподіваюся деякий час перебути у вас, як дозволить Господь.</ab>
          <ab n="8">А в Ефесі пробуду я до П'ятдесятниці,</ab>
          <ab n="9">бо двері великі й широкі мені відчинилися, та багато противників...</ab>
          <ab n="10">Коли ж прийде до вас Тимофій, то пильнуйте, щоб він був безпечний у вас, бо діло Господнє він робить, як і я.</ab>
          <ab n="11">Тому то нехай ним ніхто не погорджує, але відпровадьте його з миром, щоб прийшов він до мене, бо чекаю його з братами.</ab>
          <ab n="12">А щодо брата Аполлоса, то я дуже благав був його, щоб прийшов до вас з братами, та охоти не мав він прибути тепер, але прийде, як матиме час відповідний.</ab>
          <ab n="13">Пильнуйте, стійте у вірі, будьте мужні, будьте міцні,</ab>
          <ab n="14">хай з любов'ю все робиться в вас!</ab>
          <ab n="15">Благаю ж вас, браття, знаєте ви дім Степанів, що в Ахаї він первісток, і що службі святим присвятились вони,</ab>
          <ab n="16">і ви підкоряйтесь таким, також кожному, хто помагає та працює.</ab>
          <ab n="17">Я тішусь з приходу Степана, і Фортуната, і Ахаїка, бо вашу відсутність вони заступили,</ab>
          <ab n="18">бо вони заспокоїли духа мого й вашого. Тож шануйте таких!</ab>
          <ab n="19">Вітають вас азійські Церкви; Акила й Прискилла з домашньою Церквою їхньою гаряче вітають у Господі вас.</ab>
          <ab n="20">Вітають вас усі брати. Вітайте один одного святим поцілунком.</ab>
          <ab n="21">Привітання моєю рукою Павловою.</ab>
          <ab n="22">Коли хто не любить Господа, нехай буде проклятий! Марана та!</ab>
          <ab n="23">Благодать Господа нашого Ісуса нехай буде з вами!</ab>
          <ab n="24">Любов моя з вами всіма у Христі Ісусі, амінь!</ab>
        </div>
      </div>
    </body>
  </text>
</TEI>
