<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Від Матвія</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>Від Матвія</h1>
  <h2>Chapter 1</h2>
  <p class="verse" id="Matt.1.1"><sup><a href="#Matt.1.1" class="verse-number">1</a></sup> Книга родоводу Ісуса Христа, Сина Давидового, Сина Авраамового:</p>
  <p class="verse" id="Matt.1.2"><sup><a href="#Matt.1.2" class="verse-number">2</a></sup> Авраам породив Ісака, а Ісак породив Якова, а Яків породив Юду й братів його.</p>
  <p class="verse" id="Matt.1.3"><sup><a href="#Matt.1.3" class="verse-number">3</a></sup> Юда ж породив Фареса та Зару від Тамари. Фарес же породив Есрома, а Есром породив Арама.</p>
  <p class="verse" id="Matt.1.4"><sup><a href="#Matt.1.4" class="verse-number">4</a></sup> А Арам породив Амінадава, Амінадав же породив Наассона, а Наассон породив Салмона.</p>
  <p class="verse" id="Matt.1.5"><sup><a href="#Matt.1.5" class="verse-number">5</a></sup> Салмон же породив Вооза від Рахави, а Вооз породив Йовіда від Рути, Йовід же породив Єссея.</p>
  <p class="verse" id="Matt.1.6"><sup><a href="#Matt.1.6" class="verse-number">6</a></sup> А Єссей породив царя Давида, Давид же породив Соломона від Урієвої.</p>
  <p class="verse" id="Matt.1.7"><sup><a href="#Matt.1.7" class="verse-number">7</a></sup> Соломон же породив Ровоама, а Ровоам породив Авію, а Авія породив Асафа.</p>
  <p class="verse" id="Matt.1.8"><sup><a href="#Matt.1.8" class="verse-number">8</a></sup> Асаф же породив Йосафата, а Йосафат породив Йорама, Йорам же породив Озію.</p>
  <p class="verse" id="Matt.1.9"><sup><a href="#Matt.1.9" class="verse-number">9</a></sup> Озія ж породив Йоатама, а Йоатам породив Ахаза, Ахаз же породив Єзекію.</p>
  <p class="verse" id="Matt.1.10"><sup><a href="#Matt.1.10" class="verse-number">10</a></sup> А Єзекія породив Манасію, Манасія ж породив Амоса, а Амос породив Йосію.</p>
  <p class="verse" id="Matt.1.11"><sup><a href="#Matt.1.11" class="verse-number">11</a></sup> Йосія ж породив Йоякима, Йояким породив Єхонію й братів його за вавилонського переселення.</p>
  <p class="verse" id="Matt.1.12"><sup><a href="#Matt.1.12" class="verse-number">12</a></sup> А по вавилонськім переселенні Єхонія породив Салатіїля, а Салатіїль породив Зоровавеля.</p>
  <p class="verse" id="Matt.1.13"><sup><a href="#Matt.1.13" class="verse-number">13</a></sup> Зоровавель же породив Авіюда, а Авіюд породив Еліякима, а Еліяким породив Азора.</p>
  <p class="verse" id="Matt.1.14"><sup><a href="#Matt.1.14" class="verse-number">14</a></sup> Азор же породив Садока, а Садок породив Ахіма, а Ахім породив Еліюда.</p>
  <p class="verse" id="Matt.1.15"><sup><a href="#Matt.1.15" class="verse-number">15</a></sup> Еліюд же породив Елеазара, а Елеазар породив Маттана, а Маттан породив Якова.</p>
  <p class="verse" id="Matt.1.16"><sup><a href="#Matt.1.16" class="verse-number">16</a></sup> А Яків породив Йосипа, мужа Марії, що з неї родився Ісус, званий Христос.</p>
  <p class="verse" id="Matt.1.17"><sup><a href="#Matt.1.17" class="verse-number">17</a></sup> А всіх поколінь від Авраама аж до Давида чотирнадцять поколінь, і від Давида аж до вавилонського переселення чотирнадцять поколінь, і від вавилонського переселення до Христа поколінь чотирнадцять.</p>
  <p class="verse" id="Matt.1.18"><sup><a href="#Matt.1.18" class="verse-number">18</a></sup> Народження ж Ісуса Христа сталося так. Коли Його матір Марію заручено з Йосипом, то перш, ніж зійшлися вони, виявилося, що вона має в утробі від Духа Святого.</p>
  <p class="verse" id="Matt.1.19"><sup><a href="#Matt.1.19" class="verse-number">19</a></sup> А Йосип, муж її, бувши праведний, і не бажавши ославити її, хотів тайкома відпустити її.</p>
  <p class="verse" id="Matt.1.20"><sup><a href="#Matt.1.20" class="verse-number">20</a></sup> Коли ж він те подумав, ось з'явивсь йому Ангол Господній у сні, промовляючи: Йосипе, сину Давидів, не бійся прийняти Марію, дружину свою, бо зачате в ній то від Духа Святого.</p>
  <p class="verse" id="Matt.1.21"><sup><a href="#Matt.1.21" class="verse-number">21</a></sup> І вона вродить Сина, ти ж даси Йому йменна Ісус, бо спасе Він людей Своїх від їхніх гріхів.</p>
  <p class="verse" id="Matt.1.22"><sup><a href="#Matt.1.22" class="verse-number">22</a></sup> А все оце сталось, щоб збулося сказане пророком від Господа, який провіщає:</p>
  <p class="verse" id="Matt.1.23"><sup><a href="#Matt.1.23" class="verse-number">23</a></sup> Ось діва в утробі зачне, і Сина породить, і назвуть Йому Ймення Еммануїл, що в перекладі є: З нами Бог.</p>
  <p class="verse" id="Matt.1.24"><sup><a href="#Matt.1.24" class="verse-number">24</a></sup> Як прокинувся ж Йосип зо сну, то зробив, як звелів йому Ангол Господній, і прийняв він дружину свою.</p>
  <p class="verse" id="Matt.1.25"><sup><a href="#Matt.1.25" class="verse-number">25</a></sup> І не знав він її, аж Сина свого первородженого вона породила, а він дав Йому ймення Ісус.</p>
  <h2>Chapter 2</h2>
  <p class="verse" id="Matt.2.1"><sup><a href="#Matt.2.1" class="verse-number">1</a></sup> Коли ж народився Ісус у Віфлеємі Юдейськім, за днів царя Ірода, то ось мудреці прибули до Єрусалиму зо сходу,</p>
  <p class="verse" id="Matt.2.2"><sup><a href="#Matt.2.2" class="verse-number">2</a></sup> і питали: Де народжений Цар Юдейський? Бо на сході ми бачили зорю Його, і прибули поклонитись Йому.</p>
  <p class="verse" id="Matt.2.3"><sup><a href="#Matt.2.3" class="verse-number">3</a></sup> І, як зачув це цар Ірод, занепокоївся, і з ним увесь Єрусалим.</p>
  <p class="verse" id="Matt.2.4"><sup><a href="#Matt.2.4" class="verse-number">4</a></sup> І, зібравши всіх первосвящеників і книжників людських, він випитував у них, де має Христос народитись?</p>
  <p class="verse" id="Matt.2.5"><sup><a href="#Matt.2.5" class="verse-number">5</a></sup> Вони ж відказали йому: У Віфлеємі Юдейськім, бо в пророка написано так:</p>
  <p class="verse" id="Matt.2.6"><sup><a href="#Matt.2.6" class="verse-number">6</a></sup> І ти, Віфлеєме, земле Юдина, не менший нічим між осадами Юдиними, бо з тебе з'явиться Вождь, що буде Він пасти народ Мій ізраїльський.</p>
  <p class="verse" id="Matt.2.7"><sup><a href="#Matt.2.7" class="verse-number">7</a></sup> Тоді Ірод покликав таємно отих мудреців, і докладно випитував їх про час, коли з'явилась зоря.</p>
  <p class="verse" id="Matt.2.8"><sup><a href="#Matt.2.8" class="verse-number">8</a></sup> І він відіслав їх до Віфлеєму, говорячи: Ідіть, і пильно розвідайтеся про Дитятко; а як знайдете, сповістіть мене, щоб і я міг піти й поклонитись Йому.</p>
  <p class="verse" id="Matt.2.9"><sup><a href="#Matt.2.9" class="verse-number">9</a></sup> Вони ж царя вислухали й відійшли. І ось зоря, що на сході вони її бачили, ішла перед ними, аж прийшла й стала зверху, де Дитятко було.</p>
  <p class="verse" id="Matt.2.10"><sup><a href="#Matt.2.10" class="verse-number">10</a></sup> А бачивши зорю, вони надзвичайно зраділи.</p>
  <p class="verse" id="Matt.2.11"><sup><a href="#Matt.2.11" class="verse-number">11</a></sup> І, ввійшовши до дому, знайшли там Дитятко з Марією, Його матір'ю. І вони впали ницьма, і вклонились Йому. І, відчинивши скарбниці свої, піднесли Йому свої дари: золото, ладан та смирну.</p>
  <p class="verse" id="Matt.2.12"><sup><a href="#Matt.2.12" class="verse-number">12</a></sup> А вві сні остережені, щоб не вертатись до Ірода, відійшли вони іншим шляхом до своєї землі.</p>
  <p class="verse" id="Matt.2.13"><sup><a href="#Matt.2.13" class="verse-number">13</a></sup> Як вони ж відійшли, ось Ангол Господній з'явивсь у сні Йосипові та й сказав: Уставай, візьми Дитятко та матір Його, і втікай до Єгипту, і там зоставайся, аж поки скажу тобі, бо Дитятка шукатиме Ірод, щоб Його погубити.</p>
  <p class="verse" id="Matt.2.14"><sup><a href="#Matt.2.14" class="verse-number">14</a></sup> І він устав, узяв Дитятко та матір Його вночі, та й пішов до Єгипту.</p>
  <p class="verse" id="Matt.2.15"><sup><a href="#Matt.2.15" class="verse-number">15</a></sup> І він там зоставався аж до смерти Іродової, щоб збулося сказане від Господа пророком, який провіщає: Із Єгипту покликав Я Сина Свого.</p>
  <p class="verse" id="Matt.2.16"><sup><a href="#Matt.2.16" class="verse-number">16</a></sup> Спостеріг тоді Ірод, що ті мудреці насміялися з нього, та й розгнівався дуже, і послав повбивати в Віфлеємі й по всій тій околиці всіх дітей від двох років і менше, за часом, що його в мудреців він був випитав.</p>
  <p class="verse" id="Matt.2.17"><sup><a href="#Matt.2.17" class="verse-number">17</a></sup> Тоді справдилось те, що сказав Єремія пророк, промовляючи:</p>
  <p class="verse" id="Matt.2.18"><sup><a href="#Matt.2.18" class="verse-number">18</a></sup> Чути голос у Рамі, плач і ридання та голосіння велике: Рахиль плаче за дітьми своїми, і не дається розважити себе, бо нема їх...</p>
  <p class="verse" id="Matt.2.19"><sup><a href="#Matt.2.19" class="verse-number">19</a></sup> Коли ж Ірод умер, ось Ангол Господній з'явився в Єгипті вві сні Йосипові, та й промовив:</p>
  <p class="verse" id="Matt.2.20"><sup><a href="#Matt.2.20" class="verse-number">20</a></sup> Уставай, візьми Дитятко та матір Його, та йди в землю Ізраїлеву, бо вимерли ті, хто шукав був душу Дитини.</p>
  <p class="verse" id="Matt.2.21"><sup><a href="#Matt.2.21" class="verse-number">21</a></sup> І він устав, узяв Дитятко та матір Його, і прийшов у землю Ізраїлеву.</p>
  <p class="verse" id="Matt.2.22"><sup><a href="#Matt.2.22" class="verse-number">22</a></sup> Та прочувши, що царює в Юдеї Архелай, замість Ірода, батька свого, побоявся піти туди він. А вві сні остережений, відійшов до країв галілейських.</p>
  <p class="verse" id="Matt.2.23"><sup><a href="#Matt.2.23" class="verse-number">23</a></sup> А прибувши, оселився у місті, на ім'я Назарет, щоб збулося пророками сказане, що Він Назарянин буде званий.</p>
  <h2>Chapter 3</h2>
  <p class="verse" id="Matt.3.1"><sup><a href="#Matt.3.1" class="verse-number">1</a></sup> Тими ж днями приходить Іван Христитель, і проповідує в пустині юдейській,</p>
  <p class="verse" id="Matt.3.2"><sup><a href="#Matt.3.2" class="verse-number">2</a></sup> та й каже: Покайтесь, бо наблизилось Царство Небесне!</p>
  <p class="verse" id="Matt.3.3"><sup><a href="#Matt.3.3" class="verse-number">3</a></sup> Бо він той, що про нього сказав був Ісая пророк, промовляючи: Голос того, хто кличе: В пустині готуйте дорогу для Господа, рівняйте стежки Йому!</p>
  <p class="verse" id="Matt.3.4"><sup><a href="#Matt.3.4" class="verse-number">4</a></sup> Сам же Іван мав одежу собі з верблюжого волосу, і пояс ремінний на стегнах своїх; а пожива для нього була сарана та мед польовий.</p>
  <p class="verse" id="Matt.3.5"><sup><a href="#Matt.3.5" class="verse-number">5</a></sup> Тоді до нього виходив Єрусалим, і вся Юдея, і вся йорданська околиця,</p>
  <p class="verse" id="Matt.3.6"><sup><a href="#Matt.3.6" class="verse-number">6</a></sup> і в річці Йордані христились від нього, і визнавали гріхи свої.</p>
  <p class="verse" id="Matt.3.7"><sup><a href="#Matt.3.7" class="verse-number">7</a></sup> Як побачив же він багатьох фарисеїв та саддукеїв, що приходять на хрищення, то промовив до них: Роде зміїний, хто вас надоумив утікати від гніву майбутнього?</p>
  <p class="verse" id="Matt.3.8"><sup><a href="#Matt.3.8" class="verse-number">8</a></sup> Отож, учиніть гідний плід покаяння!</p>
  <p class="verse" id="Matt.3.9"><sup><a href="#Matt.3.9" class="verse-number">9</a></sup> І не думайте говорити в собі: Ми маємо отця Авраама. Кажу бо я вам, що Бог може піднести дітей Авраамові з цього каміння!</p>
  <p class="verse" id="Matt.3.10"><sup><a href="#Matt.3.10" class="verse-number">10</a></sup> Бо вже до коріння дерев і сокира прикладена: кожне ж дерево, що доброго плоду не родить, буде зрубане та й в огонь буде вкинене.</p>
  <p class="verse" id="Matt.3.11"><sup><a href="#Matt.3.11" class="verse-number">11</a></sup> Я хрищу вас водою на покаяння, але Той, Хто йде по мені, потужніший від мене: я недостойний понести взуття Йому! Він христитиме вас Святим Духом й огнем.</p>
  <p class="verse" id="Matt.3.12"><sup><a href="#Matt.3.12" class="verse-number">12</a></sup> У руці Своїй має Він віячку, і перечистить Свій тік: пшеницю Свою Він збере до засіків, а полову попалить ув огні невгасимім.</p>
  <p class="verse" id="Matt.3.13"><sup><a href="#Matt.3.13" class="verse-number">13</a></sup> Тоді прибуває Ісус із Галілеї понад Йордан до Івана, щоб христитись від нього.</p>
  <p class="verse" id="Matt.3.14"><sup><a href="#Matt.3.14" class="verse-number">14</a></sup> Але перешкоджав він Йому й говорив: Я повинен христитись від Тебе, і чи Тобі йти до мене?</p>
  <p class="verse" id="Matt.3.15"><sup><a href="#Matt.3.15" class="verse-number">15</a></sup> А Ісус відповів і сказав йому: Допусти це тепер, бо так годиться нам виповнити усю правду. Тоді допустив він Його.</p>
  <p class="verse" id="Matt.3.16"><sup><a href="#Matt.3.16" class="verse-number">16</a></sup> І охристившись Ісус, зараз вийшов із води. І ось небо розкрилось, і побачив Іван Духа Божого, що спускався, як голуб, і сходив на Нього.</p>
  <p class="verse" id="Matt.3.17"><sup><a href="#Matt.3.17" class="verse-number">17</a></sup> І ось голос почувся із неба: Це Син Мій Улюблений, що Його Я вподобав!</p>
  <h2>Chapter 4</h2>
  <p class="verse" id="Matt.4.1"><sup><a href="#Matt.4.1" class="verse-number">1</a></sup> Потому Ісус був поведений Духом у пустиню, щоб диявол Його спокушав.</p>
  <p class="verse" id="Matt.4.2"><sup><a href="#Matt.4.2" class="verse-number">2</a></sup> І постив Він сорок день і сорок ночей, а вкінці зголоднів.</p>
  <p class="verse" id="Matt.4.3"><sup><a href="#Matt.4.3" class="verse-number">3</a></sup> І ось приступив до Нього спокусник, і сказав: Коли Ти Син Божий, скажи, щоб каміння це стало хлібами!</p>
  <p class="verse" id="Matt.4.4"><sup><a href="#Matt.4.4" class="verse-number">4</a></sup> А Він відповів і промовив: Написано: Не хлібом самим буде жити людина, але кожним словом, що походить із уст Божих.</p>
  <p class="verse" id="Matt.4.5"><sup><a href="#Matt.4.5" class="verse-number">5</a></sup> Тоді забирає диявол Його в святе місто, і ставить Його на наріжника храму,</p>
  <p class="verse" id="Matt.4.6"><sup><a href="#Matt.4.6" class="verse-number">6</a></sup> та й каже Йому: Коли Ти Син Божий, то кинься додолу, бож написано: Він накаже про Тебе Своїм Анголам, і вони на руках понесуть Тебе, щоб об камінь коли не спіткнув Ти Своєї ноги.</p>
  <p class="verse" id="Matt.4.7"><sup><a href="#Matt.4.7" class="verse-number">7</a></sup> Ісус відказав йому: Ще написано: Не спокушуй Господа Бога свого!</p>
  <p class="verse" id="Matt.4.8"><sup><a href="#Matt.4.8" class="verse-number">8</a></sup> Знов диявол бере Його на височезную гору, і показує Йому всі царства на світі та їхнюю славу,</p>
  <p class="verse" id="Matt.4.9"><sup><a href="#Matt.4.9" class="verse-number">9</a></sup> та й каже до Нього: Це все Тобі дам, якщо впадеш і мені Ти поклонишся!</p>
  <p class="verse" id="Matt.4.10"><sup><a href="#Matt.4.10" class="verse-number">10</a></sup> Тоді каже до нього Ісус: Відійди, сатано! Бож написано: Господеві Богові своєму вклоняйся, і служи Одному Йому!</p>
  <p class="verse" id="Matt.4.11"><sup><a href="#Matt.4.11" class="verse-number">11</a></sup> Тоді позоставив диявол Його. І ось Анголи приступили, і служили Йому.</p>
  <p class="verse" id="Matt.4.12"><sup><a href="#Matt.4.12" class="verse-number">12</a></sup> Як довідавсь Ісус, що Івана ув'язнено, перейшов у Галілею.</p>
  <p class="verse" id="Matt.4.13"><sup><a href="#Matt.4.13" class="verse-number">13</a></sup> І, покинувши Він Назарета, прийшов й оселився в Капернаумі приморськім, на границі країн Завулонової й Нефталимової,</p>
  <p class="verse" id="Matt.4.14"><sup><a href="#Matt.4.14" class="verse-number">14</a></sup> щоб справдилось те, що сказав був Ісая пророк, промовляючи:</p>
  <p class="verse" id="Matt.4.15"><sup><a href="#Matt.4.15" class="verse-number">15</a></sup> Завулонова земле, і Нефталимова земле, за Йорданом при морській дорозі, Галілеє поганська!</p>
  <p class="verse" id="Matt.4.16"><sup><a href="#Matt.4.16" class="verse-number">16</a></sup> Народ, що в темноті сидів, світло велике побачив, а тим, хто сидів у країні смертельної тіні, засяяло світло.</p>
  <p class="verse" id="Matt.4.17"><sup><a href="#Matt.4.17" class="verse-number">17</a></sup> Із того часу Ісус розпочав проповідувати й промовляти: Покайтеся, бо наблизилось Царство Небесне!</p>
  <p class="verse" id="Matt.4.18"><sup><a href="#Matt.4.18" class="verse-number">18</a></sup> Як проходив же Він поблизу Галілейського моря, то побачив двох братів: Симона, що зветься Петром, та Андрія, його брата, що невода в море закидали, бо рибалки були.</p>
  <p class="verse" id="Matt.4.19"><sup><a href="#Matt.4.19" class="verse-number">19</a></sup> І Він каже до них: Ідіть за Мною, Я зроблю вас ловцями людей!</p>
  <p class="verse" id="Matt.4.20"><sup><a href="#Matt.4.20" class="verse-number">20</a></sup> І вони зараз покинули сіті, та й пішли вслід за Ним.</p>
  <p class="verse" id="Matt.4.21"><sup><a href="#Matt.4.21" class="verse-number">21</a></sup> І, далі пішовши звідти, Він побачив двох інших братів, Зеведеєвого сина Якова та Івана, його брата, із Зеведеєм, їхнім батьком, що лагодили свого невода в човні, і покликав Він їх.</p>
  <p class="verse" id="Matt.4.22"><sup><a href="#Matt.4.22" class="verse-number">22</a></sup> Вони зараз залишили човна та батька свого, та й пішли вслід за Ним.</p>
  <p class="verse" id="Matt.4.23"><sup><a href="#Matt.4.23" class="verse-number">23</a></sup> І ходив Він по всій Галілеї, по їхніх синагогах навчаючи, та Євангелію Царства проповідуючи, і вздоровлюючи всяку недугу, і всяку неміч між людьми.</p>
  <p class="verse" id="Matt.4.24"><sup><a href="#Matt.4.24" class="verse-number">24</a></sup> А чутка про Нього пішла по всій Сирії. І водили до Нього недужих усіх, хто терпів на різні хвороби та муки, і біснуватих, і сновид, і розслаблених, і Він їх уздоровляв.</p>
  <p class="verse" id="Matt.4.25"><sup><a href="#Matt.4.25" class="verse-number">25</a></sup> І багато людей ішло за Ним і з Галілеї, і з Десятимістя, і з Єрусалиму, і з Юдеї, і з Зайордання.</p>
  <h2>Chapter 5</h2>
  <p class="verse" id="Matt.5.1"><sup><a href="#Matt.5.1" class="verse-number">1</a></sup> І, побачивши натовп, Він вийшов на гору. А як сів, підійшли Його учні до Нього.</p>
  <p class="verse" id="Matt.5.2"><sup><a href="#Matt.5.2" class="verse-number">2</a></sup> І, відкривши уста Свої, Він навчати їх став, промовляючи:</p>
  <p class="verse" id="Matt.5.3"><sup><a href="#Matt.5.3" class="verse-number">3</a></sup> Блаженні вбогі духом, бо їхнєє Царство Небесне.</p>
  <p class="verse" id="Matt.5.4"><sup><a href="#Matt.5.4" class="verse-number">4</a></sup> Блаженні засмучені, бо вони будуть утішені.</p>
  <p class="verse" id="Matt.5.5"><sup><a href="#Matt.5.5" class="verse-number">5</a></sup> Блаженні лагідні, бо землю вспадкують вони.</p>
  <p class="verse" id="Matt.5.6"><sup><a href="#Matt.5.6" class="verse-number">6</a></sup> Блаженні голодні та спрагнені правди, бо вони нагодовані будуть.</p>
  <p class="verse" id="Matt.5.7"><sup><a href="#Matt.5.7" class="verse-number">7</a></sup> Блаженні милостиві, бо помилувані вони будуть.</p>
  <p class="verse" id="Matt.5.8"><sup><a href="#Matt.5.8" class="verse-number">8</a></sup> Блаженні чисті серцем, бо вони будуть бачити Бога.</p>
  <p class="verse" id="Matt.5.9"><sup><a href="#Matt.5.9" class="verse-number">9</a></sup> Блаженні миротворці, бо вони синами Божими стануть.</p>
  <p class="verse" id="Matt.5.10"><sup><a href="#Matt.5.10" class="verse-number">10</a></sup> Блаженні вигнані за правду, бо їхнє Царство Небесне.</p>
  <p class="verse" id="Matt.5.11"><sup><a href="#Matt.5.11" class="verse-number">11</a></sup> Блаженні ви, як ганьбити та гнати вас будуть, і будуть облудно на вас наговорювати всяке слово лихе ради Мене.</p>
  <p class="verse" id="Matt.5.12"><sup><a href="#Matt.5.12" class="verse-number">12</a></sup> Радійте та веселіться, нагорода бо ваша велика на небесах! Бо так гнали й пророків, що були перед вами.</p>
  <p class="verse" id="Matt.5.13"><sup><a href="#Matt.5.13" class="verse-number">13</a></sup> Ви сіль землі. Коли сіль ізвітріє, то чим насолити її? Не придасться вона вже нінащо, хіба щоб надвір була висипана та потоптана людьми.</p>
  <p class="verse" id="Matt.5.14"><sup><a href="#Matt.5.14" class="verse-number">14</a></sup> Ви світло для світу. Не може сховатися місто, що стоїть на верховині гори.</p>
  <p class="verse" id="Matt.5.15"><sup><a href="#Matt.5.15" class="verse-number">15</a></sup> І не запалюють світильника, щоб поставити його під посудину, але на свічник, і світить воно всім у домі.</p>
  <p class="verse" id="Matt.5.16"><sup><a href="#Matt.5.16" class="verse-number">16</a></sup> Отак ваше світло нехай світить перед людьми, щоб вони бачили ваші добрі діла, та прославляли Отця вашого, що на небі.</p>
  <p class="verse" id="Matt.5.17"><sup><a href="#Matt.5.17" class="verse-number">17</a></sup> Не подумайте, ніби Я руйнувати Закон чи Пророків прийшов, Я не руйнувати прийшов, але виконати.</p>
  <p class="verse" id="Matt.5.18"><sup><a href="#Matt.5.18" class="verse-number">18</a></sup> Поправді ж кажу вам: доки небо й земля не минеться, ані йота єдина, ані жаден значок із Закону не минеться, аж поки не збудеться все.</p>
  <p class="verse" id="Matt.5.19"><sup><a href="#Matt.5.19" class="verse-number">19</a></sup> Хто ж порушить одну з найменших цих заповідей, та й людей так навчить, той буде найменшим у Царстві Небеснім; а хто виконає та й навчить, той стане великим у Царстві Небеснім.</p>
  <p class="verse" id="Matt.5.20"><sup><a href="#Matt.5.20" class="verse-number">20</a></sup> Кажу бо Я вам: коли праведність ваша не буде рясніша, як книжників та фарисеїв, то не ввійдете в Царство Небесне!</p>
  <p class="verse" id="Matt.5.21"><sup><a href="#Matt.5.21" class="verse-number">21</a></sup> Ви чули, що було стародавнім наказане: Не вбивай, а хто вб'є, підпадає він судові.</p>
  <p class="verse" id="Matt.5.22"><sup><a href="#Matt.5.22" class="verse-number">22</a></sup> А Я вам кажу, що кожен, хто гнівається на брата свого, підпадає вже судові. А хто скаже на брата свого: рака, підпадає верховному судові, а хто скаже дурний, підпадає геєнні огненній.</p>
  <p class="verse" id="Matt.5.23"><sup><a href="#Matt.5.23" class="verse-number">23</a></sup> Тому, коли принесеш ти до жертівника свого дара, та тут ізгадаєш, що брат твій щось має на тебе,</p>
  <p class="verse" id="Matt.5.24"><sup><a href="#Matt.5.24" class="verse-number">24</a></sup> залиши отут дара свого перед жертівником, і піди, примирись перше з братом своїм, і тоді повертайся, і принось свого дара.</p>
  <p class="verse" id="Matt.5.25"><sup><a href="#Matt.5.25" class="verse-number">25</a></sup> Зо своїм супротивником швидко мирися, доки з ним на дорозі ще ти, щоб тебе супротивник судді не віддав, а суддя щоб прислужникові тебе не передав, і щоб тебе до в'язниці не вкинули.</p>
  <p class="verse" id="Matt.5.26"><sup><a href="#Matt.5.26" class="verse-number">26</a></sup> Поправді кажу тобі: Не вийдеш ізвідти, поки не віддаси ти й останнього шеляга!</p>
  <p class="verse" id="Matt.5.27"><sup><a href="#Matt.5.27" class="verse-number">27</a></sup> Ви чули, що сказано: Не чини перелюбу.</p>
  <p class="verse" id="Matt.5.28"><sup><a href="#Matt.5.28" class="verse-number">28</a></sup> А Я вам кажу, що кожен, хто на жінку подивиться із пожадливістю, той уже вчинив із нею перелюб у серці своїм.</p>
  <p class="verse" id="Matt.5.29"><sup><a href="#Matt.5.29" class="verse-number">29</a></sup> Коли праве око твоє спокушає тебе, його вибери, і кинь від себе: бо краще тобі, щоб загинув один із твоїх членів, аніж до геєнни все тіло твоє було вкинене.</p>
  <p class="verse" id="Matt.5.30"><sup><a href="#Matt.5.30" class="verse-number">30</a></sup> І як правиця твоя спокушає тебе, відітни її й кинь від себе: бо краще тобі, щоб загинув один із твоїх членів, аніж до геєнни все тіло твоє було вкинене.</p>
  <p class="verse" id="Matt.5.31"><sup><a href="#Matt.5.31" class="verse-number">31</a></sup> Також сказано: Хто дружину свою відпускає, нехай дасть їй листа розводового.</p>
  <p class="verse" id="Matt.5.32"><sup><a href="#Matt.5.32" class="verse-number">32</a></sup> А Я вам кажу, що кожен, хто пускає дружину свою, крім провини розпусти, той доводить її до перелюбу. І хто з відпущеною побереться, той чинить перелюб.</p>
  <p class="verse" id="Matt.5.33"><sup><a href="#Matt.5.33" class="verse-number">33</a></sup> Ще ви чули, що було стародавнім наказане: Не клянись неправдиво, але виконуй клятви свої перед Господом.</p>
  <p class="verse" id="Matt.5.34"><sup><a href="#Matt.5.34" class="verse-number">34</a></sup> А Я вам кажу не клястися зовсім: ані небом, бо воно престол Божий;</p>
  <p class="verse" id="Matt.5.35"><sup><a href="#Matt.5.35" class="verse-number">35</a></sup> ні землею, бо підніжок для ніг Його це; ані Єрусалимом, бо він місто Царя Великого;</p>
  <p class="verse" id="Matt.5.36"><sup><a href="#Matt.5.36" class="verse-number">36</a></sup> не клянись головою своєю, бо навіть однієї волосинки ти не можеш учинити білою чи чорною.</p>
  <p class="verse" id="Matt.5.37"><sup><a href="#Matt.5.37" class="verse-number">37</a></sup> Ваше ж слово хай буде: так-так, ні-ні. А що більше над це, то те від лукавого.</p>
  <p class="verse" id="Matt.5.38"><sup><a href="#Matt.5.38" class="verse-number">38</a></sup> Ви чули, що сказано: Око за око, і зуб за зуба.</p>
  <p class="verse" id="Matt.5.39"><sup><a href="#Matt.5.39" class="verse-number">39</a></sup> А Я вам кажу не противитись злому. І коли вдарить тебе хто у праву щоку твою, підстав йому й другу.</p>
  <p class="verse" id="Matt.5.40"><sup><a href="#Matt.5.40" class="verse-number">40</a></sup> А хто хоче тебе позивати й забрати сорочку твою, віддай і плаща йому.</p>
  <p class="verse" id="Matt.5.41"><sup><a href="#Matt.5.41" class="verse-number">41</a></sup> А хто силувати тебе буде відбути подорожнє на милю одну, іди з ним навіть дві.</p>
  <p class="verse" id="Matt.5.42"><sup><a href="#Matt.5.42" class="verse-number">42</a></sup> Хто просить у тебе то дай, а хто хоче позичити в тебе не відвертайсь від нього.</p>
  <p class="verse" id="Matt.5.43"><sup><a href="#Matt.5.43" class="verse-number">43</a></sup> Ви чули, що сказано: Люби свого ближнього, і ненавидь свого ворога.</p>
  <p class="verse" id="Matt.5.44"><sup><a href="#Matt.5.44" class="verse-number">44</a></sup> А Я вам кажу: Любіть ворогів своїх, благословляйте тих, хто вас проклинає, творіть добро тим, хто ненавидить вас, і моліться за тих, хто вас переслідує,</p>
  <p class="verse" id="Matt.5.45"><sup><a href="#Matt.5.45" class="verse-number">45</a></sup> щоб вам бути синами Отця вашого, що на небі, що наказує сходити сонцю Своєму над злими й над добрими, і дощ посилає на праведних і на неправедних.</p>
  <p class="verse" id="Matt.5.46"><sup><a href="#Matt.5.46" class="verse-number">46</a></sup> Коли бо ви любите тих, хто вас любить, то яку нагороду ви маєте? Хіба не те саме й митники роблять?</p>
  <p class="verse" id="Matt.5.47"><sup><a href="#Matt.5.47" class="verse-number">47</a></sup> І коли ви вітаєте тільки братів своїх, то що ж особливого робите? Чи й погани не чинять отак?</p>
  <p class="verse" id="Matt.5.48"><sup><a href="#Matt.5.48" class="verse-number">48</a></sup> Отож, будьте досконалі, як досконалий Отець ваш Небесний!</p>
  <h2>Chapter 6</h2>
  <p class="verse" id="Matt.6.1"><sup><a href="#Matt.6.1" class="verse-number">1</a></sup> Стережіться виставляти свою милостиню перед людьми, щоб бачили вас; а як ні, то не матимете нагороди від Отця вашого, що на небі.</p>
  <p class="verse" id="Matt.6.2"><sup><a href="#Matt.6.2" class="verse-number">2</a></sup> Отож, коли чиниш ти милостиню, не сурми перед себе, як то роблять оті лицеміри по синагогах та вулицях, щоб хвалили їх люди. Поправді кажу вам: вони мають уже нагороду свою!</p>
  <p class="verse" id="Matt.6.3"><sup><a href="#Matt.6.3" class="verse-number">3</a></sup> А як ти чиниш милостиню, хай не знатиме ліва рука твоя, що робить правиця твоя,</p>
  <p class="verse" id="Matt.6.4"><sup><a href="#Matt.6.4" class="verse-number">4</a></sup> щоб таємна була твоя милостиня, а Отець твій, що бачить таємне, віддасть тобі явно.</p>
  <p class="verse" id="Matt.6.5"><sup><a href="#Matt.6.5" class="verse-number">5</a></sup> А як молитеся, то не будьте, як ті лицеміри, що люблять ставати й молитися по синагогах та на перехрестях, щоб їх бачили люди. Поправді кажу вам: вони мають уже нагороду свою!</p>
  <p class="verse" id="Matt.6.6"><sup><a href="#Matt.6.6" class="verse-number">6</a></sup> А ти, коли молишся, увійди до своєї комірчини, зачини свої двері, і помолися Отцеві своєму, що в таїні; а Отець твій, що бачить таємне, віддасть тобі явно.</p>
  <p class="verse" id="Matt.6.7"><sup><a href="#Matt.6.7" class="verse-number">7</a></sup> А як молитеся, не проказуйте зайвого, як ті погани, бо думають, ніби вони будуть вислухані за своє велемовство.</p>
  <p class="verse" id="Matt.6.8"><sup><a href="#Matt.6.8" class="verse-number">8</a></sup> Отож, не вподобляйтеся їм, бо знає Отець ваш, чого потребуєте, ще раніше за ваше прохання!</p>
  <p class="verse" id="Matt.6.9"><sup><a href="#Matt.6.9" class="verse-number">9</a></sup> Ви ж моліться отак: Отче наш, що єси на небесах! Нехай святиться Ім'я Твоє,</p>
  <p class="verse" id="Matt.6.10"><sup><a href="#Matt.6.10" class="verse-number">10</a></sup> нехай прийде Царство Твоє, нехай буде воля Твоя, як на небі, так і на землі.</p>
  <p class="verse" id="Matt.6.11"><sup><a href="#Matt.6.11" class="verse-number">11</a></sup> Хліба нашого насущного дай нам сьогодні.</p>
  <p class="verse" id="Matt.6.12"><sup><a href="#Matt.6.12" class="verse-number">12</a></sup> І прости нам довги наші, як і ми прощаємо винуватцям нашим.</p>
  <p class="verse" id="Matt.6.13"><sup><a href="#Matt.6.13" class="verse-number">13</a></sup> І не введи нас у випробовування, але визволи нас від лукавого. Бо Твоє є царство, і сила, і слава навіки. Амінь.</p>
  <p class="verse" id="Matt.6.14"><sup><a href="#Matt.6.14" class="verse-number">14</a></sup> Бо як людям ви простите прогріхи їхні, то простить і вам ваш Небесний Отець.</p>
  <p class="verse" id="Matt.6.15"><sup><a href="#Matt.6.15" class="verse-number">15</a></sup> А коли ви не будете людям прощати, то й Отець ваш не простить вам прогріхів ваших.</p>
  <p class="verse" id="Matt.6.16"><sup><a href="#Matt.6.16" class="verse-number">16</a></sup> А як постите, то не будьте сумні, як оті лицеміри: вони бо зміняють обличчя свої, щоб бачили люди, що постять вони. Поправді кажу вам: вони мають уже нагороду свою!</p>
  <p class="verse" id="Matt.6.17"><sup><a href="#Matt.6.17" class="verse-number">17</a></sup> А ти, коли постиш, намасти свою голову, і лице своє вмий,</p>
  <p class="verse" id="Matt.6.18"><sup><a href="#Matt.6.18" class="verse-number">18</a></sup> щоб ти посту свого не виявив людям, а Отцеві своєму, що в таїні; і Отець твій, що бачить таємне, віддасть тобі явно.</p>
  <p class="verse" id="Matt.6.19"><sup><a href="#Matt.6.19" class="verse-number">19</a></sup> Не складайте скарбів собі на землі, де нищить їх міль та іржа, і де злодії підкопуються й викрадають.</p>
  <p class="verse" id="Matt.6.20"><sup><a href="#Matt.6.20" class="verse-number">20</a></sup> Складайте ж собі скарби на небі, де ні міль, ні іржа їх не нищить, і де злодії до них не підкопуються та не крадуть.</p>
  <p class="verse" id="Matt.6.21"><sup><a href="#Matt.6.21" class="verse-number">21</a></sup> Бо де скарб твій, там буде й серце твоє!</p>
  <p class="verse" id="Matt.6.22"><sup><a href="#Matt.6.22" class="verse-number">22</a></sup> Око то світильник для тіла. Тож як око твоє буде здорове, то й усе тіло твоє буде світле.</p>
  <p class="verse" id="Matt.6.23"><sup><a href="#Matt.6.23" class="verse-number">23</a></sup> А коли б твоє око лихе було, то й усе тіло твоє буде темне. Отож, коли світло, що в тобі, є темрява, то яка ж то велика та темрява!</p>
  <p class="verse" id="Matt.6.24"><sup><a href="#Matt.6.24" class="verse-number">24</a></sup> Ніхто двом панам служити не може, бо або одного зненавидить, а другого буде любити, або буде триматись одного, а другого знехтує. Не можете Богові служити й мамоні.</p>
  <p class="verse" id="Matt.6.25"><sup><a href="#Matt.6.25" class="verse-number">25</a></sup> Через те вам кажу: Не журіться про життя своє що будете їсти та що будете пити, ні про тіло своє, у що зодягнетеся. Чи ж не більше від їжі життя, а від одягу тіло?</p>
  <p class="verse" id="Matt.6.26"><sup><a href="#Matt.6.26" class="verse-number">26</a></sup> Погляньте на птахів небесних, що не сіють, не жнуть, не збирають у клуні, та проте ваш Небесний Отець їх годує. Чи ж ви не багато вартніші за них?</p>
  <p class="verse" id="Matt.6.27"><sup><a href="#Matt.6.27" class="verse-number">27</a></sup> Хто ж із вас, коли журиться, зможе додати до зросту свого бодай ліктя одного?</p>
  <p class="verse" id="Matt.6.28"><sup><a href="#Matt.6.28" class="verse-number">28</a></sup> І про одяг чого ви клопочетесь? Погляньте на польові лілеї, як зростають вони, не працюють, ані не прядуть.</p>
  <p class="verse" id="Matt.6.29"><sup><a href="#Matt.6.29" class="verse-number">29</a></sup> А Я вам кажу, що й сам Соломон у всій славі своїй не вдягався отак, як одна з них.</p>
  <p class="verse" id="Matt.6.30"><sup><a href="#Matt.6.30" class="verse-number">30</a></sup> І коли польову ту траву, що сьогодні ось є, а взавтра до печі вкидається, Бог отак зодягає, скільки ж краще зодягне Він вас, маловірні!</p>
  <p class="verse" id="Matt.6.31"><sup><a href="#Matt.6.31" class="verse-number">31</a></sup> Отож, не журіться, кажучи: Що ми будемо їсти, чи: Що будемо пити, або: У що ми зодягнемось?</p>
  <p class="verse" id="Matt.6.32"><sup><a href="#Matt.6.32" class="verse-number">32</a></sup> Бож усього того погани шукають; але знає Отець ваш Небесний, що всього того вам потрібно.</p>
  <p class="verse" id="Matt.6.33"><sup><a href="#Matt.6.33" class="verse-number">33</a></sup> Шукайте ж найперш Царства Божого й правди Його, а все це вам додасться.</p>
  <p class="verse" id="Matt.6.34"><sup><a href="#Matt.6.34" class="verse-number">34</a></sup> Отож, не журіться про завтрашній день, бо завтра за себе само поклопочеться. Кожний день має досить своєї турботи!</p>
  <h2>Chapter 7</h2>
  <p class="verse" id="Matt.7.1"><sup><a href="#Matt.7.1" class="verse-number">1</a></sup> Не судіть, щоб і вас не судили;</p>
  <p class="verse" id="Matt.7.2"><sup><a href="#Matt.7.2" class="verse-number">2</a></sup> бо яким судом судити будете, таким же осудять і вас, і якою мірою будете міряти, такою відміряють вам.</p>
  <p class="verse" id="Matt.7.3"><sup><a href="#Matt.7.3" class="verse-number">3</a></sup> І чого в оці брата свого ти заскалку бачиш, колоди ж у власному оці не чуєш?</p>
  <p class="verse" id="Matt.7.4"><sup><a href="#Matt.7.4" class="verse-number">4</a></sup> Або як ти скажеш до брата свого: Давай вийму я заскалку з ока твого, коли он колода у власному оці?</p>
  <p class="verse" id="Matt.7.5"><sup><a href="#Matt.7.5" class="verse-number">5</a></sup> Лицеміре, вийми перше колоду із власного ока, а потім побачиш, як вийняти заскалку з ока брата твого.</p>
  <p class="verse" id="Matt.7.6"><sup><a href="#Matt.7.6" class="verse-number">6</a></sup> Не давайте святого псам, і не розсипайте перел своїх перед свиньми, щоб вони не потоптали їх ногами своїми, і, обернувшись, щоб не розшматували й вас...</p>
  <p class="verse" id="Matt.7.7"><sup><a href="#Matt.7.7" class="verse-number">7</a></sup> Просіть і буде вам дано, шукайте і знайдете, стукайте і відчинять вам;</p>
  <p class="verse" id="Matt.7.8"><sup><a href="#Matt.7.8" class="verse-number">8</a></sup> бо кожен, хто просить одержує, хто шукає знаходить, а хто стукає відчинять йому.</p>
  <p class="verse" id="Matt.7.9"><sup><a href="#Matt.7.9" class="verse-number">9</a></sup> Чи ж то серед вас є людина, що подасть своєму синові каменя, коли хліба проситиме він?</p>
  <p class="verse" id="Matt.7.10"><sup><a href="#Matt.7.10" class="verse-number">10</a></sup> Або коли риби проситиме, то подасть йому гадину?</p>
  <p class="verse" id="Matt.7.11"><sup><a href="#Matt.7.11" class="verse-number">11</a></sup> Тож як ви, бувши злі, потрапите добрі дари своїм дітям давати, скільки ж більше Отець ваш Небесний подасть добра тим, хто проситиме в Нього!</p>
  <p class="verse" id="Matt.7.12"><sup><a href="#Matt.7.12" class="verse-number">12</a></sup> Тож усе, чого тільки бажаєте, щоб чинили вам люди, те саме чиніть їм і ви. Бо в цьому Закон і Пророки.</p>
  <p class="verse" id="Matt.7.13"><sup><a href="#Matt.7.13" class="verse-number">13</a></sup> Увіходьте тісними ворітьми, бо просторі ворота й широка дорога, що веде до погибелі, і нею багато-хто ходять.</p>
  <p class="verse" id="Matt.7.14"><sup><a href="#Matt.7.14" class="verse-number">14</a></sup> Бо тісні ті ворота, і вузька та дорога, що веде до життя, і мало таких, що знаходять її!</p>
  <p class="verse" id="Matt.7.15"><sup><a href="#Matt.7.15" class="verse-number">15</a></sup> Стережіться фальшивих пророків, що приходять до вас ув одежі овечій, а всередині хижі вовки.</p>
  <p class="verse" id="Matt.7.16"><sup><a href="#Matt.7.16" class="verse-number">16</a></sup> По їхніх плодах ви пізнаєте їх. Бо хіба ж виноград на тернині збирають, або фіґи із будяків?</p>
  <p class="verse" id="Matt.7.17"><sup><a href="#Matt.7.17" class="verse-number">17</a></sup> Так ото родить добрі плоди кожне дерево добре, а дерево зле плоди родить лихі.</p>
  <p class="verse" id="Matt.7.18"><sup><a href="#Matt.7.18" class="verse-number">18</a></sup> Не може родить добре дерево плоду лихого, ані дерево зле плодів добрих родити.</p>
  <p class="verse" id="Matt.7.19"><sup><a href="#Matt.7.19" class="verse-number">19</a></sup> Усяке ж дерево, що доброго плоду не родить, зрубується та в огонь укидається.</p>
  <p class="verse" id="Matt.7.20"><sup><a href="#Matt.7.20" class="verse-number">20</a></sup> Ото ж бо, по їхніх плодах ви пізнаєте їх!</p>
  <p class="verse" id="Matt.7.21"><sup><a href="#Matt.7.21" class="verse-number">21</a></sup> Не кожен, хто каже до Мене: Господи, Господи! увійде в Царство Небесне, але той, хто виконує волю Мого Отця, що на небі.</p>
  <p class="verse" id="Matt.7.22"><sup><a href="#Matt.7.22" class="verse-number">22</a></sup> Багато-хто скажуть Мені того дня: Господи, Господи, хіба ми не Ім'ям Твоїм пророкували, хіба не Ім'ям Твоїм демонів ми виганяли, або не Ім'ям Твоїм чуда великі творили?</p>
  <p class="verse" id="Matt.7.23"><sup><a href="#Matt.7.23" class="verse-number">23</a></sup> І їм оголошу Я тоді: Я ніколи не знав вас... Відійдіть від Мене, хто чинить беззаконня!</p>
  <p class="verse" id="Matt.7.24"><sup><a href="#Matt.7.24" class="verse-number">24</a></sup> Отож, кожен, хто слухає цих Моїх слів і виконує їх, подібний до чоловіка розумного, що свій дім збудував на камені.</p>
  <p class="verse" id="Matt.7.25"><sup><a href="#Matt.7.25" class="verse-number">25</a></sup> І линула злива, і розлилися річки, і буря знялася, і на дім отой кинулась, та не впав, бо на камені був він заснований.</p>
  <p class="verse" id="Matt.7.26"><sup><a href="#Matt.7.26" class="verse-number">26</a></sup> А кожен, хто слухає цих Моїх слів, та їх не виконує, подібний до чоловіка того необачного, що свій дім збудував на піску.</p>
  <p class="verse" id="Matt.7.27"><sup><a href="#Matt.7.27" class="verse-number">27</a></sup> І линула злива, і розлилися річки, і буря знялася й на дім отой кинулась, і він упав. І велика була та руїна його!</p>
  <p class="verse" id="Matt.7.28"><sup><a href="#Matt.7.28" class="verse-number">28</a></sup> І ото, як Ісус закінчив ці слова, то народ дивувався з науки Його.</p>
  <p class="verse" id="Matt.7.29"><sup><a href="#Matt.7.29" class="verse-number">29</a></sup> Бо навчав Він їх, як можновладний, а не як ті книжники їхні.</p>
  <h2>Chapter 8</h2>
  <p class="verse" id="Matt.8.1"><sup><a href="#Matt.8.1" class="verse-number">1</a></sup> А коли Він зійшов із гори, услід за Ним ішов натовп великий.</p>
  <p class="verse" id="Matt.8.2"><sup><a href="#Matt.8.2" class="verse-number">2</a></sup> І ось підійшов прокажений, уклонився Йому та й сказав: Коли, Господи, хочеш, Ти можеш очистити мене!</p>
  <p class="verse" id="Matt.8.3"><sup><a href="#Matt.8.3" class="verse-number">3</a></sup> А Ісус простяг руку, і доторкнувся до нього, говорячи: Хочу, будь чистий! І тієї хвилини очистився той від своєї прокази.</p>
  <p class="verse" id="Matt.8.4"><sup><a href="#Matt.8.4" class="verse-number">4</a></sup> І говорить до нього Ісус: Гляди, не розповідай нікому. Але йди, покажися священикові, та дар принеси, якого Мойсей заповів, їм на свідоцтво.</p>
  <p class="verse" id="Matt.8.5"><sup><a href="#Matt.8.5" class="verse-number">5</a></sup> А коли Він до Капернауму ввійшов, то до Нього наблизився сотник, та й благати зачав Його,</p>
  <p class="verse" id="Matt.8.6"><sup><a href="#Matt.8.6" class="verse-number">6</a></sup> кажучи: Господи, мій слуга лежить удома розслаблений, і тяжко страждає.</p>
  <p class="verse" id="Matt.8.7"><sup><a href="#Matt.8.7" class="verse-number">7</a></sup> Він говорить йому: Я прийду й уздоровлю його.</p>
  <p class="verse" id="Matt.8.8"><sup><a href="#Matt.8.8" class="verse-number">8</a></sup> А сотник Йому відповів: Недостойний я, Господи, щоб зайшов Ти під стріху мою... Та промов тільки слово, і видужає мій слуга!</p>
  <p class="verse" id="Matt.8.9"><sup><a href="#Matt.8.9" class="verse-number">9</a></sup> Бо й я людина підвладна, і вояків під собою я маю; і одному кажу: піди то йде він, а тому: прийди і приходить, або рабові своєму: зроби те і він зробить.</p>
  <p class="verse" id="Matt.8.10"><sup><a href="#Matt.8.10" class="verse-number">10</a></sup> Почувши таке, Ісус здивувався, і промовив до тих, хто йшов услід за Ним: Поправді кажу вам: навіть серед Ізраїля Я не знайшов був такої великої віри!</p>
  <p class="verse" id="Matt.8.11"><sup><a href="#Matt.8.11" class="verse-number">11</a></sup> Кажу ж вам, що багато-хто прийдуть від сходу та заходу, і засядуть у Царстві Небеснім із Авраамом, Ісаком та Яковом.</p>
  <p class="verse" id="Matt.8.12"><sup><a href="#Matt.8.12" class="verse-number">12</a></sup> Сини ж Царства повкидані будуть до темряви зовнішньої буде там плач і скрегіт зубів!...</p>
  <p class="verse" id="Matt.8.13"><sup><a href="#Matt.8.13" class="verse-number">13</a></sup> І сказав Ісус сотникові: Іди, і як повірив ти, нехай так тобі й станеться! І тієї ж години одужав слуга його.</p>
  <p class="verse" id="Matt.8.14"><sup><a href="#Matt.8.14" class="verse-number">14</a></sup> Як прийшов же Ісус до Петрового дому, то побачив тещу його, що лежала в гарячці.</p>
  <p class="verse" id="Matt.8.15"><sup><a href="#Matt.8.15" class="verse-number">15</a></sup> І Він доторкнувся руки її, і гарячка покинула ту... І встала вона, та й Йому прислуговувала!</p>
  <p class="verse" id="Matt.8.16"><sup><a href="#Matt.8.16" class="verse-number">16</a></sup> А коли настав вечір, привели багатьох біснуватих до Нього, і Він словом Своїм вигнав духів, а недужих усіх уздоровив,</p>
  <p class="verse" id="Matt.8.17"><sup><a href="#Matt.8.17" class="verse-number">17</a></sup> щоб справдилося, що сказав був Ісая пророк, промовляючи: Він узяв наші немочі, і недуги поніс.</p>
  <p class="verse" id="Matt.8.18"><sup><a href="#Matt.8.18" class="verse-number">18</a></sup> А як угледів Ісус навколо Себе багато народу, наказав переплинути на той бік.</p>
  <p class="verse" id="Matt.8.19"><sup><a href="#Matt.8.19" class="verse-number">19</a></sup> І приступив один книжник та й до Нього сказав: Учителю, я піду за Тобою, хоч би куди ти пішов!</p>
  <p class="verse" id="Matt.8.20"><sup><a href="#Matt.8.20" class="verse-number">20</a></sup> Промовляє до нього Ісус: Мають нори лисиці, а гнізда небесні пташки, Син же Людський не має де й голови прихилити...</p>
  <p class="verse" id="Matt.8.21"><sup><a href="#Matt.8.21" class="verse-number">21</a></sup> А інший із учнів промовив до Нього: Дозволь мені, Господи, перше піти та батька свого поховати.</p>
  <p class="verse" id="Matt.8.22"><sup><a href="#Matt.8.22" class="verse-number">22</a></sup> А Ісус йому каже: Іди за Мною, і зостав мертвим ховати мерців своїх!</p>
  <p class="verse" id="Matt.8.23"><sup><a href="#Matt.8.23" class="verse-number">23</a></sup> І коли Він до човна вступив, за Ним увійшли Його учні.</p>
  <p class="verse" id="Matt.8.24"><sup><a href="#Matt.8.24" class="verse-number">24</a></sup> І ось буря велика зірвалась на морі, аж човен зачав заливатися хвилями. А Він спав...</p>
  <p class="verse" id="Matt.8.25"><sup><a href="#Matt.8.25" class="verse-number">25</a></sup> І кинулись учні, і збудили Його та й благали: Рятуй, Господи, гинемо!</p>
  <p class="verse" id="Matt.8.26"><sup><a href="#Matt.8.26" class="verse-number">26</a></sup> А Він відповів їм: Чого полохливі ви, маловірні? Тоді встав, заказав бурі й морю, і тиша велика настала...</p>
  <p class="verse" id="Matt.8.27"><sup><a href="#Matt.8.27" class="verse-number">27</a></sup> А народ дивувався й казав: Хто ж це такий, що вітри та море слухняні Йому?</p>
  <p class="verse" id="Matt.8.28"><sup><a href="#Matt.8.28" class="verse-number">28</a></sup> І, як прибув Він на той бік, до землі Гадаринської, перестріли Його два біснуваті, що вийшли з могильних печер, дуже люті, так що ніхто не міг переходити тією дорогою.</p>
  <p class="verse" id="Matt.8.29"><sup><a href="#Matt.8.29" class="verse-number">29</a></sup> І ось, вони стали кричати, говорячи: Що Тобі, Сину Божий, до нас? Прийшов Ти сюди передчасно нас мучити?</p>
  <p class="verse" id="Matt.8.30"><sup><a href="#Matt.8.30" class="verse-number">30</a></sup> А оподаль від них пасся гурт великий свиней.</p>
  <p class="verse" id="Matt.8.31"><sup><a href="#Matt.8.31" class="verse-number">31</a></sup> І просилися демони, кажучи: Коли виженеш нас, то пошли нас у той гурт свиней.</p>
  <p class="verse" id="Matt.8.32"><sup><a href="#Matt.8.32" class="verse-number">32</a></sup> А Він відповів їм: Ідіть. І вийшли вони, і пішли в гурт свиней. І ось кинувся з кручі до моря ввесь гурт, і потопився в воді.</p>
  <p class="verse" id="Matt.8.33"><sup><a href="#Matt.8.33" class="verse-number">33</a></sup> Пастухи ж повтікали; а коли прибули вони в місто, то про все розповіли, і про біснуватих.</p>
  <p class="verse" id="Matt.8.34"><sup><a href="#Matt.8.34" class="verse-number">34</a></sup> І ось, усе місто вийшло назустріч Ісусові. Як Його ж угледіли, то стали благати, щоб пішов Собі з їхнього краю!..</p>
  <h2>Chapter 9</h2>
  <p class="verse" id="Matt.9.1"><sup><a href="#Matt.9.1" class="verse-number">1</a></sup> І, сівши до човна, Він переплинув, і до міста Свого прибув.</p>
  <p class="verse" id="Matt.9.2"><sup><a href="#Matt.9.2" class="verse-number">2</a></sup> І ото, принесли до Нього розслабленого, що на ложі лежав. І, як побачив Ісус їхню віру, сказав розслабленому: Будь бадьорий, сину! Прощаються тобі гріхи твої!</p>
  <p class="verse" id="Matt.9.3"><sup><a href="#Matt.9.3" class="verse-number">3</a></sup> І ось, дехто із книжників стали казати про себе: Він богозневажає.</p>
  <p class="verse" id="Matt.9.4"><sup><a href="#Matt.9.4" class="verse-number">4</a></sup> Ісус же думки їхні знав і сказав: Чого думаєте ви лукаве в серцях своїх?</p>
  <p class="verse" id="Matt.9.5"><sup><a href="#Matt.9.5" class="verse-number">5</a></sup> Що легше, сказати: Прощаються тобі гріхи, чи сказати: Уставай та й ходи?</p>
  <p class="verse" id="Matt.9.6"><sup><a href="#Matt.9.6" class="verse-number">6</a></sup> Але щоб ви знали, що прощати гріхи на землі має владу Син Людський, тож каже Він розслабленому: Уставай, візьми ложе своє, та й іди у свій дім!</p>
  <p class="verse" id="Matt.9.7"><sup><a href="#Matt.9.7" class="verse-number">7</a></sup> Той устав і пішов у свій дім.</p>
  <p class="verse" id="Matt.9.8"><sup><a href="#Matt.9.8" class="verse-number">8</a></sup> А натовп, побачивши це, налякався, і славив Бога, що людям Він дав таку владу!...</p>
  <p class="verse" id="Matt.9.9"><sup><a href="#Matt.9.9" class="verse-number">9</a></sup> А коли Ісус звідти проходив, побачив чоловіка, на ймення Матвія, що сидів на митниці, та й каже йому: Іди за Мною! Той устав, і пішов услід за Ним.</p>
  <p class="verse" id="Matt.9.10"><sup><a href="#Matt.9.10" class="verse-number">10</a></sup> І сталось, як Ісус сидів при столі у домі, ось зійшлося багато митників і грішників, і вони посідали з Ним та з Його учнями.</p>
  <p class="verse" id="Matt.9.11"><sup><a href="#Matt.9.11" class="verse-number">11</a></sup> Як побачили ж те фарисеї, то сказали до учнів Його: Чому то Вчитель ваш їсть із митниками та із грішниками?</p>
  <p class="verse" id="Matt.9.12"><sup><a href="#Matt.9.12" class="verse-number">12</a></sup> А Він це почув та й сказав: Лікаря не потребують здорові, а слабі!</p>
  <p class="verse" id="Matt.9.13"><sup><a href="#Matt.9.13" class="verse-number">13</a></sup> Ідіть же, і навчіться, що то є: Милости хочу, а не жертви. Бо Я не прийшов кликати праведних, але грішників до покаяння.</p>
  <p class="verse" id="Matt.9.14"><sup><a href="#Matt.9.14" class="verse-number">14</a></sup> Тоді приступили до Нього Іванові учні та й кажуть: Чому постимо ми й фарисеї, а учні Твої не постять?</p>
  <p class="verse" id="Matt.9.15"><sup><a href="#Matt.9.15" class="verse-number">15</a></sup> Ісус же промовив до них: Хіба можуть гості весільні сумувати, поки з ними ще є молодий? Але прийдуть ті дні, коли заберуть молодого від них, тоді й постити будуть вони.</p>
  <p class="verse" id="Matt.9.16"><sup><a href="#Matt.9.16" class="verse-number">16</a></sup> До одежі ж старої ніхто не вставляє латки з сукна сирового, бо збіжиться воно, і дірка стане ще гірша.</p>
  <p class="verse" id="Matt.9.17"><sup><a href="#Matt.9.17" class="verse-number">17</a></sup> І не вливають вина молодого в старі бурдюки, а то бурдюки розірвуться, і вино розіллється, і бурдюки пропадуть; а вливають вино молоде до нових бурдюків, і одне й друге збережено буде.</p>
  <p class="verse" id="Matt.9.18"><sup><a href="#Matt.9.18" class="verse-number">18</a></sup> Коли Він говорив це до них, підійшов ось один із старших, уклонився Йому та й говорить: Дочка моя хвилі цієї померла. Та прийди, поклади Свою руку на неї, і вона оживе.</p>
  <p class="verse" id="Matt.9.19"><sup><a href="#Matt.9.19" class="verse-number">19</a></sup> І підвівся Ісус, і пішов услід за ним, також учні Його.</p>
  <p class="verse" id="Matt.9.20"><sup><a href="#Matt.9.20" class="verse-number">20</a></sup> І ото одна жінка, що дванадцять літ хворою на кровотечу була, приступила ззаду, і доторкнулась до краю одежі Його.</p>
  <p class="verse" id="Matt.9.21"><sup><a href="#Matt.9.21" class="verse-number">21</a></sup> Бо вона говорила про себе: Коли хоч доторкнуся одежі Його, то одужаю.</p>
  <p class="verse" id="Matt.9.22"><sup><a href="#Matt.9.22" class="verse-number">22</a></sup> Ісус, обернувшись, побачив її та й сказав: Будь бадьорою, дочко, твоя віра спасла тебе! І одужала жінка з тієї години.</p>
  <p class="verse" id="Matt.9.23"><sup><a href="#Matt.9.23" class="verse-number">23</a></sup> А Ісус, як прибув до господи старшого, і вздрів дударів та юрбу голосільників,</p>
  <p class="verse" id="Matt.9.24"><sup><a href="#Matt.9.24" class="verse-number">24</a></sup> то сказав: Відійдіть, бо не вмерло дівча, але спить. І насміхалися з Нього.</p>
  <p class="verse" id="Matt.9.25"><sup><a href="#Matt.9.25" class="verse-number">25</a></sup> А коли народ випроваджено, Він увійшов, узяв за руку її, і дівчина встала!</p>
  <p class="verse" id="Matt.9.26"><sup><a href="#Matt.9.26" class="verse-number">26</a></sup> І вістка про це розійшлася по всій тій країні.</p>
  <p class="verse" id="Matt.9.27"><sup><a href="#Matt.9.27" class="verse-number">27</a></sup> Коли ж Ісус звідти вертався, ішли за Ним два сліпці, що кричали й казали: Змилуйсь над нами, Сину Давидів!</p>
  <p class="verse" id="Matt.9.28"><sup><a href="#Matt.9.28" class="verse-number">28</a></sup> І коли Він додому прийшов, приступили до Нього сліпці. А Ісус до них каже: Чи ж вірите ви, що Я можу вчинити оце? Говорять до Нього вони: Так, Господи.</p>
  <p class="verse" id="Matt.9.29"><sup><a href="#Matt.9.29" class="verse-number">29</a></sup> Тоді Він доторкнувся до їхніх очей і сказав: Нехай станеться вам згідно з вашою вірою!</p>
  <p class="verse" id="Matt.9.30"><sup><a href="#Matt.9.30" class="verse-number">30</a></sup> І очі відкрилися їм. А Ісус наказав їм суворо, говорячи: Глядіть, щоб ніхто не довідавсь про це!</p>
  <p class="verse" id="Matt.9.31"><sup><a href="#Matt.9.31" class="verse-number">31</a></sup> А вони відійшли, та й розголосили про Нього по всій тій країні.</p>
  <p class="verse" id="Matt.9.32"><sup><a href="#Matt.9.32" class="verse-number">32</a></sup> Коли ж ті виходили, то ось привели до Нього чоловіка німого, що був біснуватий.</p>
  <p class="verse" id="Matt.9.33"><sup><a href="#Matt.9.33" class="verse-number">33</a></sup> І як демон був вигнаний, німий заговорив. І дивувався народ і казав: Ніколи таке не траплялося серед Ізраїля!</p>
  <p class="verse" id="Matt.9.34"><sup><a href="#Matt.9.34" class="verse-number">34</a></sup> Фарисеї ж казали: Виганяє Він демонів силою князя демонів.</p>
  <p class="verse" id="Matt.9.35"><sup><a href="#Matt.9.35" class="verse-number">35</a></sup> І обходив Ісус всі міста та оселі, навчаючи в їхніх синагогах, та Євангелію Царства проповідуючи, і вздоровлюючи всяку недугу та неміч усяку.</p>
  <p class="verse" id="Matt.9.36"><sup><a href="#Matt.9.36" class="verse-number">36</a></sup> А як бачив людей, змилосерджувався Він над ними, бо були вони змучені та розпорошені, як ті вівці, що не мають пастуха.</p>
  <p class="verse" id="Matt.9.37"><sup><a href="#Matt.9.37" class="verse-number">37</a></sup> Тоді Він казав Своїм учням: Жниво справді велике, та робітників мало;</p>
  <p class="verse" id="Matt.9.38"><sup><a href="#Matt.9.38" class="verse-number">38</a></sup> тож благайте Господаря жнива, щоб на жниво Своє Він робітників вислав.</p>
  <h2>Chapter 10</h2>
  <p class="verse" id="Matt.10.1"><sup><a href="#Matt.10.1" class="verse-number">1</a></sup> І закликав Він дванадцятьох Своїх учнів, і владу їм дав над нечистими духами, щоб їх виганяли вони, і щоб уздоровляли всіляку недугу та неміч всіляку.</p>
  <p class="verse" id="Matt.10.2"><sup><a href="#Matt.10.2" class="verse-number">2</a></sup> А ймення апостолів дванадцятьох отакі: перший Симон, що Петром прозивається, і Андрій, брат його; Яків, син Зеведеїв, та Іван, брат його;</p>
  <p class="verse" id="Matt.10.3"><sup><a href="#Matt.10.3" class="verse-number">3</a></sup> Пилип і Варфоломій, Хома й митник Матвій; Яків, син Алфеїв, і Тадей;</p>
  <p class="verse" id="Matt.10.4"><sup><a href="#Matt.10.4" class="verse-number">4</a></sup> Симон Кананіт, та Юда Іскаріотський, що й видав Його.</p>
  <p class="verse" id="Matt.10.5"><sup><a href="#Matt.10.5" class="verse-number">5</a></sup> Цих Дванадцятьох Ісус вислав, і їм наказав, промовляючи: На путь до поган не ходіть, і до самарянського міста не входьте,</p>
  <p class="verse" id="Matt.10.6"><sup><a href="#Matt.10.6" class="verse-number">6</a></sup> але йдіть радніш до овечок загинулих дому Ізраїлевого.</p>
  <p class="verse" id="Matt.10.7"><sup><a href="#Matt.10.7" class="verse-number">7</a></sup> А ходячи, проповідуйте та говоріть, що наблизилось Царство Небесне.</p>
  <p class="verse" id="Matt.10.8"><sup><a href="#Matt.10.8" class="verse-number">8</a></sup> Уздоровляйте недужих, воскрешайте померлих, очищайте прокажених, виганяйте демонів. Ви дармо дістали, дармо й давайте.</p>
  <p class="verse" id="Matt.10.9"><sup><a href="#Matt.10.9" class="verse-number">9</a></sup> Не беріть ані золота, ані срібла, ані мідяків до своїх поясів,</p>
  <p class="verse" id="Matt.10.10"><sup><a href="#Matt.10.10" class="verse-number">10</a></sup> ані торби в дорогу, ані двох одеж, ні сандаль, ані палиці. Бо вартий робітник своєї поживи.</p>
  <p class="verse" id="Matt.10.11"><sup><a href="#Matt.10.11" class="verse-number">11</a></sup> А як зайдете в місто якесь чи в село, то розвідайте, хто там достойний, і там перебудьте, аж поки не вийдете.</p>
  <p class="verse" id="Matt.10.12"><sup><a href="#Matt.10.12" class="verse-number">12</a></sup> А входячи в дім, вітайте його, промовляючи: Мир дому цьому!</p>
  <p class="verse" id="Matt.10.13"><sup><a href="#Matt.10.13" class="verse-number">13</a></sup> І коли буде достойний той дім, нехай зійде на нього ваш мир; а як недостойний він буде, то мир ваш нехай до вас вернеться.</p>
  <p class="verse" id="Matt.10.14"><sup><a href="#Matt.10.14" class="verse-number">14</a></sup> А як хто вас не прийме, і ваших слів не послухає, то, виходячи з дому чи з міста того, обтрусіть порох із ніг своїх.</p>
  <p class="verse" id="Matt.10.15"><sup><a href="#Matt.10.15" class="verse-number">15</a></sup> Поправді кажу вам: легше буде країні содомській й гоморській дня судного, аніж місту тому!</p>
  <p class="verse" id="Matt.10.16"><sup><a href="#Matt.10.16" class="verse-number">16</a></sup> Оце посилаю Я вас, як овець між вовки. Будьте ж мудрі, як змії, і невинні, як голубки.</p>
  <p class="verse" id="Matt.10.17"><sup><a href="#Matt.10.17" class="verse-number">17</a></sup> Стережіться ж людей, бо вони на суди видаватимуть вас, та по синагогах своїх бичувати вас будуть.</p>
  <p class="verse" id="Matt.10.18"><sup><a href="#Matt.10.18" class="verse-number">18</a></sup> І до правителів та до царів поведуть вас за Мене, на свідчення їм і поганам.</p>
  <p class="verse" id="Matt.10.19"><sup><a href="#Matt.10.19" class="verse-number">19</a></sup> А коли видаватимуть вас, не журіться, як або що говорити: тієї години буде вам дане, що маєте ви говорити,</p>
  <p class="verse" id="Matt.10.20"><sup><a href="#Matt.10.20" class="verse-number">20</a></sup> бо не ви промовлятимете, але Дух Отця вашого в вас промовлятиме.</p>
  <p class="verse" id="Matt.10.21"><sup><a href="#Matt.10.21" class="verse-number">21</a></sup> І видасть на смерть брата брат, а батько дитину. І діти повстануть супроти батьків, і їх повбивають.</p>
  <p class="verse" id="Matt.10.22"><sup><a href="#Matt.10.22" class="verse-number">22</a></sup> І за Ім'я Моє будуть усі вас ненавидіти. А хто витерпить аж до кінця, той буде спасений.</p>
  <p class="verse" id="Matt.10.23"><sup><a href="#Matt.10.23" class="verse-number">23</a></sup> А коли будуть вас переслідувати в однім місті, утікайте до іншого. Поправді кажу вам, не встигнете ви обійти міст Ізраїлевих, як прийде Син Людський.</p>
  <p class="verse" id="Matt.10.24"><sup><a href="#Matt.10.24" class="verse-number">24</a></sup> Учень не більший за вчителя, а раб понад пана свого.</p>
  <p class="verse" id="Matt.10.25"><sup><a href="#Matt.10.25" class="verse-number">25</a></sup> Доволі для учня, коли буде він, як учитель його, а раб як господар його. Коли Вельзевулом назвали господаря дому, скільки ж більше назвуть так домашніх його!</p>
  <p class="verse" id="Matt.10.26"><sup><a href="#Matt.10.26" class="verse-number">26</a></sup> Але не лякайтеся їх. Немає нічого захованого, що воно не відкриється, ані потаємного, що не виявиться.</p>
  <p class="verse" id="Matt.10.27"><sup><a href="#Matt.10.27" class="verse-number">27</a></sup> Що кажу Я вам потемки, говоріть те при світлі, що ж на вухо ви чуєте проповідуйте те на дахах.</p>
  <p class="verse" id="Matt.10.28"><sup><a href="#Matt.10.28" class="verse-number">28</a></sup> І не лякайтеся тих, хто тіло вбиває, а душі вбити не може; але бійтеся більше того, хто може й душу, і тіло вам занапастити в геєнні.</p>
  <p class="verse" id="Matt.10.29"><sup><a href="#Matt.10.29" class="verse-number">29</a></sup> Чи не два горобці продаються за гріш? А на землю із них ні один не впаде без волі Отця вашого.</p>
  <p class="verse" id="Matt.10.30"><sup><a href="#Matt.10.30" class="verse-number">30</a></sup> А вам і волосся все на голові пораховано.</p>
  <p class="verse" id="Matt.10.31"><sup><a href="#Matt.10.31" class="verse-number">31</a></sup> Отож, не лякайтесь, бо вартніші ви за багатьох горобців.</p>
  <p class="verse" id="Matt.10.32"><sup><a href="#Matt.10.32" class="verse-number">32</a></sup> Отже, кожного, хто Мене визнає перед людьми, того перед Небесним Отцем Моїм визнаю й Я.</p>
  <p class="verse" id="Matt.10.33"><sup><a href="#Matt.10.33" class="verse-number">33</a></sup> Хто ж Мене відцурається перед людьми, того й Я відцураюся перед Небесним Отцем Моїм.</p>
  <p class="verse" id="Matt.10.34"><sup><a href="#Matt.10.34" class="verse-number">34</a></sup> Не думайте, що Я прийшов, щоб мир на землю принести, Я не мир принести прийшов, а меча.</p>
  <p class="verse" id="Matt.10.35"><sup><a href="#Matt.10.35" class="verse-number">35</a></sup> Я ж прийшов порізнити чоловіка з батьком його, дочку з її матір'ю, і невістку з свекрухою її.</p>
  <p class="verse" id="Matt.10.36"><sup><a href="#Matt.10.36" class="verse-number">36</a></sup> І: вороги чоловікові домашні його!</p>
  <p class="verse" id="Matt.10.37"><sup><a href="#Matt.10.37" class="verse-number">37</a></sup> Хто більш, як Мене, любить батька чи матір, той Мене недостойний. І хто більш, як Мене, любить сина чи дочку, той Мене недостойний.</p>
  <p class="verse" id="Matt.10.38"><sup><a href="#Matt.10.38" class="verse-number">38</a></sup> І хто не візьме свого хреста, і не піде за Мною слідом, той Мене недостойний.</p>
  <p class="verse" id="Matt.10.39"><sup><a href="#Matt.10.39" class="verse-number">39</a></sup> Хто душу свою зберігає, той погубить її, хто ж за Мене погубить душу свою, той знайде її.</p>
  <p class="verse" id="Matt.10.40"><sup><a href="#Matt.10.40" class="verse-number">40</a></sup> Хто вас приймає приймає Мене, хто ж приймає Мене, приймає Того, Хто послав Мене.</p>
  <p class="verse" id="Matt.10.41"><sup><a href="#Matt.10.41" class="verse-number">41</a></sup> Хто приймає пророка, як пророка, той дістане нагороду пророчу, хто ж приймає праведника, як праведника, той дістане нагороду праведничу.</p>
  <p class="verse" id="Matt.10.42"><sup><a href="#Matt.10.42" class="verse-number">42</a></sup> І хто напоїть, як учня, кого з малих цих бодай кухлем водиці холодної, поправді кажу вам, той не згубить нагороди своєї.</p>
  <h2>Chapter 11</h2>
  <p class="verse" id="Matt.11.1"><sup><a href="#Matt.11.1" class="verse-number">1</a></sup> І сталось, коли Ісус перестав навчати дванадцятьох Своїх учнів, Він звідти пішов, щоб учити, і по їхніх містах проповідувати.</p>
  <p class="verse" id="Matt.11.2"><sup><a href="#Matt.11.2" class="verse-number">2</a></sup> Прочувши ж Іван у в'язниці про дії Христові, послав через учнів своїх,</p>
  <p class="verse" id="Matt.11.3"><sup><a href="#Matt.11.3" class="verse-number">3</a></sup> щоб Його запитати: Чи Ти Той, Хто має прийти, чи чекати нам Іншого?</p>
  <p class="verse" id="Matt.11.4"><sup><a href="#Matt.11.4" class="verse-number">4</a></sup> Ісус же промовив у відповідь їм: Ідіть, і перекажіть Іванові, що ви чуєте й бачите:</p>
  <p class="verse" id="Matt.11.5"><sup><a href="#Matt.11.5" class="verse-number">5</a></sup> Сліпі прозрівають, і криві ходять, стають чистими прокажені, і чують глухі, і померлі встають, а вбогим звіщається Добра Новина...</p>
  <p class="verse" id="Matt.11.6"><sup><a href="#Matt.11.6" class="verse-number">6</a></sup> І блаженний, хто через Мене спокуси не матиме!</p>
  <p class="verse" id="Matt.11.7"><sup><a href="#Matt.11.7" class="verse-number">7</a></sup> Як вони ж відійшли, Ісус про Івана почав говорити народові: На що ви ходили в пустиню дивитися? Чи на очерет, що вітер гойдає його?</p>
  <p class="verse" id="Matt.11.8"><sup><a href="#Matt.11.8" class="verse-number">8</a></sup> Та на що ви дивитись ходили? Може на чоловіка, у м'які шати одягненого? Аджеж ті, хто носить м'яке, по палатах царських.</p>
  <p class="verse" id="Matt.11.9"><sup><a href="#Matt.11.9" class="verse-number">9</a></sup> По що ж ви ходили? Може бачити пророка? Так, кажу вам, навіть більш, як пророка.</p>
  <p class="verse" id="Matt.11.10"><sup><a href="#Matt.11.10" class="verse-number">10</a></sup> Бо це ж той, що про нього написано: Ось перед обличчя Твоє посилаю Свого посланця, який перед Тобою дорогу Твою приготує!</p>
  <p class="verse" id="Matt.11.11"><sup><a href="#Matt.11.11" class="verse-number">11</a></sup> Поправді кажу вам: Між народженими від жінок не було більшого над Івана Христителя! Та найменший у Царстві Небеснім той більший від нього!</p>
  <p class="verse" id="Matt.11.12"><sup><a href="#Matt.11.12" class="verse-number">12</a></sup> Від днів же Івана Христителя й досі Царство Небесне здобувається силою, і ті, хто вживає зусилля, хапають його.</p>
  <p class="verse" id="Matt.11.13"><sup><a href="#Matt.11.13" class="verse-number">13</a></sup> Усі бо Пророки й Закон до Івана провіщували.</p>
  <p class="verse" id="Matt.11.14"><sup><a href="#Matt.11.14" class="verse-number">14</a></sup> Коли ж хочете знати, то Ілля він, що має прийти.</p>
  <p class="verse" id="Matt.11.15"><sup><a href="#Matt.11.15" class="verse-number">15</a></sup> Хто має вуха, нехай слухає!</p>
  <p class="verse" id="Matt.11.16"><sup><a href="#Matt.11.16" class="verse-number">16</a></sup> До кого ж цей рід прирівняю? До хлоп'ят він подібний, що на ринку сидять та вигукують іншим,</p>
  <p class="verse" id="Matt.11.17"><sup><a href="#Matt.11.17" class="verse-number">17</a></sup> і кажуть: Ми вам грали, а ви не танцювали, ми співали вам жалібно, та не плакали ви...</p>
  <p class="verse" id="Matt.11.18"><sup><a href="#Matt.11.18" class="verse-number">18</a></sup> Бо прийшов був Іван, що не їв і не пив, вони ж кажуть: Він демона має.</p>
  <p class="verse" id="Matt.11.19"><sup><a href="#Matt.11.19" class="verse-number">19</a></sup> Прийшов же Син Людський, що їсть і п'є, вони ж кажуть: Чоловік ось, ласун і п'яниця, Він приятель митників і грішників. І виправдалася мудрість своїми ділами.</p>
  <p class="verse" id="Matt.11.20"><sup><a href="#Matt.11.20" class="verse-number">20</a></sup> Ісус тоді став докоряти містам, де відбулося найбільш Його чуд, що вони не покаялись:</p>
  <p class="verse" id="Matt.11.21"><sup><a href="#Matt.11.21" class="verse-number">21</a></sup> Горе тобі, Хоразіне, горе тобі, Віфсаїдо! Бо коли б то в Тирі й Сидоні були відбулися ті чуда, що сталися в вас, то давно б вони каялися в волосяниці та в попелі.</p>
  <p class="verse" id="Matt.11.22"><sup><a href="#Matt.11.22" class="verse-number">22</a></sup> Але кажу вам: Легше буде дня судного Тиру й Сидону, ніж вам!</p>
  <p class="verse" id="Matt.11.23"><sup><a href="#Matt.11.23" class="verse-number">23</a></sup> А ти, Капернауме, що до неба піднісся, аж до аду ти зійдеш. Бо коли б у Содомі були відбулися ті чуда, що в тобі вони стались, то лишився б він був по сьогоднішній день.</p>
  <p class="verse" id="Matt.11.24"><sup><a href="#Matt.11.24" class="verse-number">24</a></sup> Але кажу вам, що содомській землі буде легше дня судного, аніж тобі!...</p>
  <p class="verse" id="Matt.11.25"><sup><a href="#Matt.11.25" class="verse-number">25</a></sup> Того часу, навчаючи, промовив Ісус: Прославляю Тебе, Отче, Господи неба й землі, що втаїв Ти оце від премудрих і розумних, та його немовлятам відкрив.</p>
  <p class="verse" id="Matt.11.26"><sup><a href="#Matt.11.26" class="verse-number">26</a></sup> Так, Отче, бо Тобі так було до вподоби!</p>
  <p class="verse" id="Matt.11.27"><sup><a href="#Matt.11.27" class="verse-number">27</a></sup> Передав Мені все Мій Отець. І Сина не знає ніхто, крім Отця, і Отця не знає ніхто, окрім Сина, та кому Син захоче відкрити.</p>
  <p class="verse" id="Matt.11.28"><sup><a href="#Matt.11.28" class="verse-number">28</a></sup> Прийдіть до Мене, усі струджені та обтяжені, і Я вас заспокою!</p>
  <p class="verse" id="Matt.11.29"><sup><a href="#Matt.11.29" class="verse-number">29</a></sup> Візьміть на себе ярмо Моє, і навчіться від Мене, бо Я тихий і серцем покірливий, і знайдете спокій душам своїм.</p>
  <p class="verse" id="Matt.11.30"><sup><a href="#Matt.11.30" class="verse-number">30</a></sup> Бож ярмо Моє любе, а тягар Мій легкий!</p>
  <h2>Chapter 12</h2>
  <p class="verse" id="Matt.12.1"><sup><a href="#Matt.12.1" class="verse-number">1</a></sup> Того часу Ісус переходив ланами в суботу. А учні Його зголодніли були, і стали зривати колосся та їсти.</p>
  <p class="verse" id="Matt.12.2"><sup><a href="#Matt.12.2" class="verse-number">2</a></sup> Побачили ж це фарисеї, та й кажуть Йому: Он учні Твої роблять те, чого не годиться робити в суботу...</p>
  <p class="verse" id="Matt.12.3"><sup><a href="#Matt.12.3" class="verse-number">3</a></sup> А Він відповів їм: Чи ж ви не читали, що зробив був Давид, коли сам зголоднів і ті, хто був із ним?</p>
  <p class="verse" id="Matt.12.4"><sup><a href="#Matt.12.4" class="verse-number">4</a></sup> Як він увійшов до Божого дому, і спожив хліби показні, яких їсти не можна було ні йому, ані тим, хто був із ним, а тільки самим священикам?</p>
  <p class="verse" id="Matt.12.5"><sup><a href="#Matt.12.5" class="verse-number">5</a></sup> Або ви не читали в Законі що в суботу священики порушують суботу у храмі, і невинні вони?</p>
  <p class="verse" id="Matt.12.6"><sup><a href="#Matt.12.6" class="verse-number">6</a></sup> А Я вам кажу, що тут Більший, як храм!</p>
  <p class="verse" id="Matt.12.7"><sup><a href="#Matt.12.7" class="verse-number">7</a></sup> Коли б знали ви, що то є: Милости хочу, а не жертви, то ви не судили б невинних...</p>
  <p class="verse" id="Matt.12.8"><sup><a href="#Matt.12.8" class="verse-number">8</a></sup> Бо Син Людський Господь і суботі!</p>
  <p class="verse" id="Matt.12.9"><sup><a href="#Matt.12.9" class="verse-number">9</a></sup> І, вийшовши звідти, прибув Він до їхньої синагоги.</p>
  <p class="verse" id="Matt.12.10"><sup><a href="#Matt.12.10" class="verse-number">10</a></sup> І ото, був там чоловік, що мав суху руку. І, щоб обвинити Ісуса, запитали Його: Чи вздоровляти годиться в суботу?</p>
  <p class="verse" id="Matt.12.11"><sup><a href="#Matt.12.11" class="verse-number">11</a></sup> А Він їм сказав: Чи знайдеться між вами людина, яка, одну мавши вівцю, не піде по неї, і не врятує її, як вона впаде в яму в суботу?</p>
  <p class="verse" id="Matt.12.12"><sup><a href="#Matt.12.12" class="verse-number">12</a></sup> А скільки ж людина вартніша за тую овечку! Тому можна чинити добро й у суботу!</p>
  <p class="verse" id="Matt.12.13"><sup><a href="#Matt.12.13" class="verse-number">13</a></sup> І каже тоді чоловікові: Простягни свою руку! Той простяг, і стала здорова вона, як і друга...</p>
  <p class="verse" id="Matt.12.14"><sup><a href="#Matt.12.14" class="verse-number">14</a></sup> Фарисеї ж пішли, і зібрали нараду на Нього, як би Його погубити?...</p>
  <p class="verse" id="Matt.12.15"><sup><a href="#Matt.12.15" class="verse-number">15</a></sup> А Ісус, розізнавши, пішов Собі звідти. І багато пішло вслід за Ним, і Він їх уздоровив усіх.</p>
  <p class="verse" id="Matt.12.16"><sup><a href="#Matt.12.16" class="verse-number">16</a></sup> А Він наказав їм суворо Його не виявляти,</p>
  <p class="verse" id="Matt.12.17"><sup><a href="#Matt.12.17" class="verse-number">17</a></sup> щоб справдилось те, що сказав був Ісая пророк, промовляючи:</p>
  <p class="verse" id="Matt.12.18"><sup><a href="#Matt.12.18" class="verse-number">18</a></sup> Ото Мій Отрок, що Я вибрав Його, Мій Улюблений, що Його полюбила душа Моя! Вкладу Свого Духа в Нього, і Він суд проголосить поганам.</p>
  <p class="verse" id="Matt.12.19"><sup><a href="#Matt.12.19" class="verse-number">19</a></sup> Він не буде змагатися, ані кричати, і на вулицях чути не буде ніхто Його голосу.</p>
  <p class="verse" id="Matt.12.20"><sup><a href="#Matt.12.20" class="verse-number">20</a></sup> Він очеретини надломленої не доломить, і ґнота догасаючого не погасить, поки не допровадить присуду до перемоги...</p>
  <p class="verse" id="Matt.12.21"><sup><a href="#Matt.12.21" class="verse-number">21</a></sup> І погани надіятись будуть на Ймення Його!</p>
  <p class="verse" id="Matt.12.22"><sup><a href="#Matt.12.22" class="verse-number">22</a></sup> Тоді привели до Нього німого сліпця, що був біснуватий, і Він уздоровив його, так що німий став говорити та бачити.</p>
  <p class="verse" id="Matt.12.23"><sup><a href="#Matt.12.23" class="verse-number">23</a></sup> І дивувались усі люди й казали: Чи ж не Син це Давидів?</p>
  <p class="verse" id="Matt.12.24"><sup><a href="#Matt.12.24" class="verse-number">24</a></sup> Фарисеї ж, почувши, сказали: Він демонів не виганяє інакше, тільки як Вельзевулом, князем демонів.</p>
  <p class="verse" id="Matt.12.25"><sup><a href="#Matt.12.25" class="verse-number">25</a></sup> А Він знав думки їхні, і промовив до них: Кожне царство, поділене супроти себе, запустіє. І кожне місто чи дім, поділені супроти себе, не втримаються.</p>
  <p class="verse" id="Matt.12.26"><sup><a href="#Matt.12.26" class="verse-number">26</a></sup> І коли сатана сатану виганяє, то ділиться супроти себе; як же втримається царство його?</p>
  <p class="verse" id="Matt.12.27"><sup><a href="#Matt.12.27" class="verse-number">27</a></sup> І коли Вельзевулом виганяю Я демонів, то ким виганяють сини ваші? Тому вони стануть вам суддями.</p>
  <p class="verse" id="Matt.12.28"><sup><a href="#Matt.12.28" class="verse-number">28</a></sup> А коли ж Духом Божим вигоню Я демонів, то настало для вас Царство Боже.</p>
  <p class="verse" id="Matt.12.29"><sup><a href="#Matt.12.29" class="verse-number">29</a></sup> Або як то хто може вдертися в дім дужого, та пограбувати добро його, якщо перше не зв'яже дужого? І аж тоді він господу його пограбує.</p>
  <p class="verse" id="Matt.12.30"><sup><a href="#Matt.12.30" class="verse-number">30</a></sup> Хто не зо Мною, той супроти Мене; і хто не збирає зо Мною, той розкидає.</p>
  <p class="verse" id="Matt.12.31"><sup><a href="#Matt.12.31" class="verse-number">31</a></sup> Тому то кажу вам: усякий гріх, навіть богозневага, проститься людям, але богозневага на Духа не проститься!</p>
  <p class="verse" id="Matt.12.32"><sup><a href="#Matt.12.32" class="verse-number">32</a></sup> І як скаже хто слово на Людського Сина, то йому проститься те; а коли скаже проти Духа Святого, не проститься того йому ані в цім віці, ані в майбутнім!</p>
  <p class="verse" id="Matt.12.33"><sup><a href="#Matt.12.33" class="verse-number">33</a></sup> Або виростіть дерево добре, то й плід його добрий, або виростіть дерево зле, то й плід його злий. Пізнається бо дерево з плоду!</p>
  <p class="verse" id="Matt.12.34"><sup><a href="#Matt.12.34" class="verse-number">34</a></sup> Роде зміїний! Як ви можете мовити добре, бувши злі? Бо чим серце наповнене, те говорять уста.</p>
  <p class="verse" id="Matt.12.35"><sup><a href="#Matt.12.35" class="verse-number">35</a></sup> Добра людина з доброго скарбу добре виносить, а лукава людина зо скарбу лихого виносить лихе.</p>
  <p class="verse" id="Matt.12.36"><sup><a href="#Matt.12.36" class="verse-number">36</a></sup> Кажу ж вам, що за кожне слово пусте, яке скажуть люди, дадуть вони відповідь судного дня!</p>
  <p class="verse" id="Matt.12.37"><sup><a href="#Matt.12.37" class="verse-number">37</a></sup> Бо зо слів своїх будеш виправданий, і зо слів своїх будеш засуджений.</p>
  <p class="verse" id="Matt.12.38"><sup><a href="#Matt.12.38" class="verse-number">38</a></sup> Тоді дехто із книжників та фарисеїв озвались до Нього й сказали: Учителю, хочемо побачити ознаку від Тебе.</p>
  <p class="verse" id="Matt.12.39"><sup><a href="#Matt.12.39" class="verse-number">39</a></sup> А Ісус відповів їм: Рід лукавий і перелюбний шукає ознаки, та ознаки йому не дадуть, окрім ознаки пророка Йони.</p>
  <p class="verse" id="Matt.12.40"><sup><a href="#Matt.12.40" class="verse-number">40</a></sup> Як Йона перебув у середині китовій три дні і три ночі, так перебуде три дні та три ночі й Син Людський у серці землі.</p>
  <p class="verse" id="Matt.12.41"><sup><a href="#Matt.12.41" class="verse-number">41</a></sup> Ніневітяни стануть на суд із цим родом, і осудять його, вони бо покаялися через Йонину проповідь. А тут ото Більший, ніж Йона!</p>
  <p class="verse" id="Matt.12.42"><sup><a href="#Matt.12.42" class="verse-number">42</a></sup> Цариця з півдня на суд стане з родом оцим, і засудить його, бо вона з кінця світу прийшла Соломонову мудрість послухати. А тут ото Більший, аніж Соломон!</p>
  <p class="verse" id="Matt.12.43"><sup><a href="#Matt.12.43" class="verse-number">43</a></sup> А коли дух нечистий виходить із людини, то блукає місцями безвідними, відпочинку шукаючи, та не знаходить.</p>
  <p class="verse" id="Matt.12.44"><sup><a href="#Matt.12.44" class="verse-number">44</a></sup> Тоді він говорить: Вернуся до дому свого, звідки вийшов. А як вернеться він, то хату знаходить порожню, заметену й прибрану.</p>
  <p class="verse" id="Matt.12.45"><sup><a href="#Matt.12.45" class="verse-number">45</a></sup> Тоді він іде, та й приводить сімох духів інших, лютіших за себе, і входять вони та й живуть тут. І буде останнє людині тій гірше за перше... Так буде й лукавому родові цьому!</p>
  <p class="verse" id="Matt.12.46"><sup><a href="#Matt.12.46" class="verse-number">46</a></sup> Коли Він іще промовляв до народу, аж ось мати й брати Його осторонь стали, бажаючи з Ним говорити.</p>
  <p class="verse" id="Matt.12.47"><sup><a href="#Matt.12.47" class="verse-number">47</a></sup> І сказав хтось Йому: Ото мати Твоя й Твої браття стоять онде осторонь, і говорити з Тобою бажають.</p>
  <p class="verse" id="Matt.12.48"><sup><a href="#Matt.12.48" class="verse-number">48</a></sup> А Він відповів тому, хто Йому говорив, і сказав: Хто мати Моя? І хто браття Мої?</p>
  <p class="verse" id="Matt.12.49"><sup><a href="#Matt.12.49" class="verse-number">49</a></sup> І, показавши рукою Своєю на учнів Своїх, Він промовив: Ото Моя мати та браття Мої!</p>
  <p class="verse" id="Matt.12.50"><sup><a href="#Matt.12.50" class="verse-number">50</a></sup> Бо хто волю Мого Отця, що на небі, чинитиме, той Мені брат, і сестра, і мати!</p>
  <h2>Chapter 13</h2>
  <p class="verse" id="Matt.13.1"><sup><a href="#Matt.13.1" class="verse-number">1</a></sup> Того ж дня Ісус вийшов із дому, та й сів біля моря.</p>
  <p class="verse" id="Matt.13.2"><sup><a href="#Matt.13.2" class="verse-number">2</a></sup> І безліч народу зібралась до Нього, так що Він увійшов був до човна та й сів, а ввесь натовп стояв понад берегом.</p>
  <p class="verse" id="Matt.13.3"><sup><a href="#Matt.13.3" class="verse-number">3</a></sup> І багато навчав Він їх притчами, кажучи: Ось вийшов сіяч, щоб посіяти.</p>
  <p class="verse" id="Matt.13.4"><sup><a href="#Matt.13.4" class="verse-number">4</a></sup> І як сіяв він зерна, упали одні край дороги, і пташки налетіли, та їх повидзьобували.</p>
  <p class="verse" id="Matt.13.5"><sup><a href="#Matt.13.5" class="verse-number">5</a></sup> Другі ж упали на ґрунт кам'янистий, де не мали багато землі, і негайно посходили, бо земля неглибока була;</p>
  <p class="verse" id="Matt.13.6"><sup><a href="#Matt.13.6" class="verse-number">6</a></sup> а як сонце зійшло, то зів'яли, і коріння не мавши, посохли.</p>
  <p class="verse" id="Matt.13.7"><sup><a href="#Matt.13.7" class="verse-number">7</a></sup> А інші попадали в терен, і вигнався терен, і їх поглушив.</p>
  <p class="verse" id="Matt.13.8"><sup><a href="#Matt.13.8" class="verse-number">8</a></sup> Інші ж упали на добрую землю і зродили: одне в сто раз, друге в шістдесят, а те втридцятеро.</p>
  <p class="verse" id="Matt.13.9"><sup><a href="#Matt.13.9" class="verse-number">9</a></sup> Хто має вуха, щоб слухати, нехай слухає!</p>
  <p class="verse" id="Matt.13.10"><sup><a href="#Matt.13.10" class="verse-number">10</a></sup> І учні Його приступили й сказали до Нього: Чому притчами Ти промовляєш до них?</p>
  <p class="verse" id="Matt.13.11"><sup><a href="#Matt.13.11" class="verse-number">11</a></sup> А Він відповів і промовив: Тому, що вам дано пізнати таємниці Царства Небесного, їм же не дано.</p>
  <p class="verse" id="Matt.13.12"><sup><a href="#Matt.13.12" class="verse-number">12</a></sup> Бо хто має, то дасться йому та додасться, хто ж не має, забереться від нього й те, що він має.</p>
  <p class="verse" id="Matt.13.13"><sup><a href="#Matt.13.13" class="verse-number">13</a></sup> Я тому говорю до них притчами, що вони, дивлячися, не бачать, і слухаючи, не чують, і не розуміють.</p>
  <p class="verse" id="Matt.13.14"><sup><a href="#Matt.13.14" class="verse-number">14</a></sup> І над ними збувається пророцтво Ісаї, яке промовляє: Почуєте слухом, і не зрозумієте, дивитися будете оком, і не побачите...</p>
  <p class="verse" id="Matt.13.15"><sup><a href="#Matt.13.15" class="verse-number">15</a></sup> Затовстіло бо серце людей цих, тяжко чують вухами вони, і зажмурили очі свої, щоб коли не побачити очима й не почути вухами, і не зрозуміти їм серцем, і не навернутись, щоб Я їх уздоровив!</p>
  <p class="verse" id="Matt.13.16"><sup><a href="#Matt.13.16" class="verse-number">16</a></sup> Очі ж ваші блаженні, що бачать, і вуха ваші, що чують.</p>
  <p class="verse" id="Matt.13.17"><sup><a href="#Matt.13.17" class="verse-number">17</a></sup> Бо поправді кажу вам, що багато пророків і праведних бажали побачити, що бачите ви, та не бачили, і почути, що чуєте ви, і не чули.</p>
  <p class="verse" id="Matt.13.18"><sup><a href="#Matt.13.18" class="verse-number">18</a></sup> Послухайте ж притчу про сіяча.</p>
  <p class="verse" id="Matt.13.19"><sup><a href="#Matt.13.19" class="verse-number">19</a></sup> До кожного, хто слухає слово про Царство, але не розуміє, приходить лукавий, і краде посіяне в серці його; це те, що посіяне понад дорогою.</p>
  <p class="verse" id="Matt.13.20"><sup><a href="#Matt.13.20" class="verse-number">20</a></sup> А посіяне на кам'янистому ґрунті, це той, хто слухає слово, і з радістю зараз приймає його;</p>
  <p class="verse" id="Matt.13.21"><sup><a href="#Matt.13.21" class="verse-number">21</a></sup> але кореня в ньому нема, тому він непостійний; коли ж утиск або переслідування настають за слово, то він зараз спокушується.</p>
  <p class="verse" id="Matt.13.22"><sup><a href="#Matt.13.22" class="verse-number">22</a></sup> А між терен посіяне, це той, хто слухає слово, але клопоти віку цього та омана багатства заглушують слово, і воно зостається без плоду.</p>
  <p class="verse" id="Matt.13.23"><sup><a href="#Matt.13.23" class="verse-number">23</a></sup> А посіяне в добрій землі, це той, хто слухає слово й його розуміє, і плід він приносить, і дає один у сто раз, другий у шістдесят, а той утридцятеро.</p>
  <p class="verse" id="Matt.13.24"><sup><a href="#Matt.13.24" class="verse-number">24</a></sup> Іншу притчу подав Він їм, кажучи: Царство Небесне подібне до чоловіка, що посіяв був добре насіння на полі своїм.</p>
  <p class="verse" id="Matt.13.25"><sup><a href="#Matt.13.25" class="verse-number">25</a></sup> А коли люди спали, прийшов ворог його, і куколю між пшеницю насіяв, та й пішов.</p>
  <p class="verse" id="Matt.13.26"><sup><a href="#Matt.13.26" class="verse-number">26</a></sup> А як виросло збіжжя та кинуло колос, тоді показався і кукіль.</p>
  <p class="verse" id="Matt.13.27"><sup><a href="#Matt.13.27" class="verse-number">27</a></sup> І прийшли господареві раби, та й кажуть йому: Пане, чи ж не добре насіння ти сіяв на полі своїм? Звідки ж узявся кукіль?</p>
  <p class="verse" id="Matt.13.28"><sup><a href="#Matt.13.28" class="verse-number">28</a></sup> А він їм відказав: Чоловік супротивник накоїв оце. А раби відказали йому: Отож, чи не хочеш, щоб пішли ми і його повиполювали?</p>
  <p class="verse" id="Matt.13.29"><sup><a href="#Matt.13.29" class="verse-number">29</a></sup> Але він відказав: Ні, щоб, виполюючи той кукіль, ви не вирвали разом із ним і пшеницю.</p>
  <p class="verse" id="Matt.13.30"><sup><a href="#Matt.13.30" class="verse-number">30</a></sup> Залишіть, хай разом обоє ростуть аж до жнив; а в жнива накажу я женцям: Зберіть перше кукіль і його пов'яжіть у снопки, щоб їх попалити; пшеницю ж спровадьте до клуні моєї.</p>
  <p class="verse" id="Matt.13.31"><sup><a href="#Matt.13.31" class="verse-number">31</a></sup> Іншу притчу подав Він їм, кажучи: Царство Небесне подібне до зерна гірчичного, що взяв чоловік і посіяв на полі своїм.</p>
  <p class="verse" id="Matt.13.32"><sup><a href="#Matt.13.32" class="verse-number">32</a></sup> Воно найдрібніше з увсього насіння, але, коли виросте, більше воно за зілля, і стає деревом, так що птаство небесне злітається, і кублиться в віттях його.</p>
  <p class="verse" id="Matt.13.33"><sup><a href="#Matt.13.33" class="verse-number">33</a></sup> Іншу притчу Він їм розповів: Царство Небесне подібне до розчини, що її бере жінка, і кладе на три мірі муки, аж поки все вкисне.</p>
  <p class="verse" id="Matt.13.34"><sup><a href="#Matt.13.34" class="verse-number">34</a></sup> Це все в притчах Ісус говорив до людей, і без притчі нічого Він їм не казав,</p>
  <p class="verse" id="Matt.13.35"><sup><a href="#Matt.13.35" class="verse-number">35</a></sup> щоб справдилось те, що сказав був пророк, промовляючи: Відкрию у притчах уста Свої, розповім таємниці від почину світу!</p>
  <p class="verse" id="Matt.13.36"><sup><a href="#Matt.13.36" class="verse-number">36</a></sup> Тоді відпустив Він народ і додому прийшов. І підійшли Його учні до Нього й сказали: Поясни нам притчу про кукіль польовий.</p>
  <p class="verse" id="Matt.13.37"><sup><a href="#Matt.13.37" class="verse-number">37</a></sup> А Він відповів і промовив до них: Хто добре насіння посіяв був, це Син Людський,</p>
  <p class="verse" id="Matt.13.38"><sup><a href="#Matt.13.38" class="verse-number">38</a></sup> а поле це світ, добре ж насіння це сини Царства, а кукіль сини лукавого;</p>
  <p class="verse" id="Matt.13.39"><sup><a href="#Matt.13.39" class="verse-number">39</a></sup> а ворог, що всіяв його це диявол, жнива кінець віку, а женці Анголи.</p>
  <p class="verse" id="Matt.13.40"><sup><a href="#Matt.13.40" class="verse-number">40</a></sup> І як збирають кукіль, і як палять в огні, так буде й наприкінці віку цього.</p>
  <p class="verse" id="Matt.13.41"><sup><a href="#Matt.13.41" class="verse-number">41</a></sup> Пошле Людський Син Своїх Анголів, і вони позбирають із Царства Його всі спокуси, і тих, хто чинить беззаконня,</p>
  <p class="verse" id="Matt.13.42"><sup><a href="#Matt.13.42" class="verse-number">42</a></sup> і їх повкидають до печі огненної, буде там плач і скрегіт зубів!</p>
  <p class="verse" id="Matt.13.43"><sup><a href="#Matt.13.43" class="verse-number">43</a></sup> Тоді праведники, немов сонце, засяють у Царстві свого Отця. Хто має вуха, нехай слухає!</p>
  <p class="verse" id="Matt.13.44"><sup><a href="#Matt.13.44" class="verse-number">44</a></sup> Царство Небесне подібне ще до захованого в полі скарбу, що людина, знайшовши, ховає його, і з радости з того йде, та й усе, що має, продає та купує те поле.</p>
  <p class="verse" id="Matt.13.45"><sup><a href="#Matt.13.45" class="verse-number">45</a></sup> Подібне ще Царство Небесне до того купця, що пошукує перел добрих,</p>
  <p class="verse" id="Matt.13.46"><sup><a href="#Matt.13.46" class="verse-number">46</a></sup> а як знайде одну дорогоцінну перлину, то йде, і все продає, що має, і купує її.</p>
  <p class="verse" id="Matt.13.47"><sup><a href="#Matt.13.47" class="verse-number">47</a></sup> Подібне ще Царство Небесне до невода, у море закиненого, що зібрав він усячину.</p>
  <p class="verse" id="Matt.13.48"><sup><a href="#Matt.13.48" class="verse-number">48</a></sup> Коли він наповниться, тягнуть на берег його, і, сівши, вибирають до посуду добре, непотріб же геть викидають.</p>
  <p class="verse" id="Matt.13.49"><sup><a href="#Matt.13.49" class="verse-number">49</a></sup> Так буде й наприкінці віку: Анголи повиходять, і вилучать злих з-поміж праведних,</p>
  <p class="verse" id="Matt.13.50"><sup><a href="#Matt.13.50" class="verse-number">50</a></sup> і їх повкидають до печі огненної, буде там плач і скрегіт зубів!</p>
  <p class="verse" id="Matt.13.51"><sup><a href="#Matt.13.51" class="verse-number">51</a></sup> Чи ви зрозуміли це все? Так! відказали Йому.</p>
  <p class="verse" id="Matt.13.52"><sup><a href="#Matt.13.52" class="verse-number">52</a></sup> І Він їм сказав: Тому кожен книжник, що навчений про Царство Небесне, подібний до того господаря, що з скарбниці своєї виносить нове та старе.</p>
  <p class="verse" id="Matt.13.53"><sup><a href="#Matt.13.53" class="verse-number">53</a></sup> І сталось, як скінчив Ісус притчі оці, Він звідти пішов.</p>
  <p class="verse" id="Matt.13.54"><sup><a href="#Matt.13.54" class="verse-number">54</a></sup> І прийшов Він до Своєї батьківщини, і навчав їх у їхній синагозі, так що стали вони дивуватися й питати: Звідки в Нього ця мудрість та сили чудодійні?</p>
  <p class="verse" id="Matt.13.55"><sup><a href="#Matt.13.55" class="verse-number">55</a></sup> Чи ж Він не син теслі? Чи ж мати Його не Марією зветься, а брати Його Яків, і Йосип, і Симон та Юда?</p>
  <p class="verse" id="Matt.13.56"><sup><a href="#Matt.13.56" class="verse-number">56</a></sup> І чи ж сестри Його не всі з нами? Звідки ж Йому все оте?</p>
  <p class="verse" id="Matt.13.57"><sup><a href="#Matt.13.57" class="verse-number">57</a></sup> І вони спокушалися Ним. А Ісус їм сказав: Пророка нема без пошани, хіба тільки в вітчизні своїй та в домі своїм!</p>
  <p class="verse" id="Matt.13.58"><sup><a href="#Matt.13.58" class="verse-number">58</a></sup> І Він не вчинив тут чуд багатьох через їхню невіру.</p>
  <h2>Chapter 14</h2>
  <p class="verse" id="Matt.14.1"><sup><a href="#Matt.14.1" class="verse-number">1</a></sup> Того часу прочув Ірод чотиривласник чутки про Ісуса,</p>
  <p class="verse" id="Matt.14.2"><sup><a href="#Matt.14.2" class="verse-number">2</a></sup> і сказав своїм слугам: Це Іван Христитель, він із мертвих воскрес, і тому чуда творяться ним...</p>
  <p class="verse" id="Matt.14.3"><sup><a href="#Matt.14.3" class="verse-number">3</a></sup> Бо Ірод схопив був Івана, і зв'язав його, і посадив у в'язницю через Іродіяду, дружину брата свого Пилипа.</p>
  <p class="verse" id="Matt.14.4"><sup><a href="#Matt.14.4" class="verse-number">4</a></sup> Бо до нього Іван говорив: Не годиться тобі її мати!</p>
  <p class="verse" id="Matt.14.5"><sup><a href="#Matt.14.5" class="verse-number">5</a></sup> І хотів Ірод смерть заподіяти йому, та боявся народу, бо того за пророка вважали.</p>
  <p class="verse" id="Matt.14.6"><sup><a href="#Matt.14.6" class="verse-number">6</a></sup> А як був день народження Ірода, танцювала посеред гостей дочка Іродіядина, та й Іродові догодила.</p>
  <p class="verse" id="Matt.14.7"><sup><a href="#Matt.14.7" class="verse-number">7</a></sup> Тому під присягою він обіцявся їй дати, чого тільки попросить вона.</p>
  <p class="verse" id="Matt.14.8"><sup><a href="#Matt.14.8" class="verse-number">8</a></sup> А вона, за намовою матері своєї: Дай мені проказала отут на полумиску голову Івана Христителя!...</p>
  <p class="verse" id="Matt.14.9"><sup><a href="#Matt.14.9" class="verse-number">9</a></sup> І цар засмутився, але через клятву та тих, хто сидів при столі з ним, звелів дати.</p>
  <p class="verse" id="Matt.14.10"><sup><a href="#Matt.14.10" class="verse-number">10</a></sup> І послав стяти Івана в в'язниці.</p>
  <p class="verse" id="Matt.14.11"><sup><a href="#Matt.14.11" class="verse-number">11</a></sup> І принесли на полумискові його голову, та й дали дівчині, а та віднесла її своїй матері...</p>
  <p class="verse" id="Matt.14.12"><sup><a href="#Matt.14.12" class="verse-number">12</a></sup> А учні його прибули, взяли тіло, і поховали його, та прийшли й сповістили Ісуса.</p>
  <p class="verse" id="Matt.14.13"><sup><a href="#Matt.14.13" class="verse-number">13</a></sup> Як Ісус те почув, Він відплив звідти човном у місце пустинне й самотнє. І, прочувши, народ із міст пішов пішки за Ним.</p>
  <p class="verse" id="Matt.14.14"><sup><a href="#Matt.14.14" class="verse-number">14</a></sup> І, як вийшов Ісус, Він побачив багато народу, і змилосердивсь над ними, і їхніх слабих уздоровив.</p>
  <p class="verse" id="Matt.14.15"><sup><a href="#Matt.14.15" class="verse-number">15</a></sup> А коли настав вечір, підійшли Його учні до Нього й сказали: Тут місце пустинне, і година вже пізня; відпусти народ, хай по селах розійдуться, і куплять поживи собі.</p>
  <p class="verse" id="Matt.14.16"><sup><a href="#Matt.14.16" class="verse-number">16</a></sup> А Ісус їм сказав: Непотрібно відходити їм, нагодуйте їх ви!</p>
  <p class="verse" id="Matt.14.17"><sup><a href="#Matt.14.17" class="verse-number">17</a></sup> Вони ж кажуть Йому: Не маємо чим тут, тільки п'ятеро хліба й дві рибі.</p>
  <p class="verse" id="Matt.14.18"><sup><a href="#Matt.14.18" class="verse-number">18</a></sup> А Він відказав: Принесіть Мені їх сюди.</p>
  <p class="verse" id="Matt.14.19"><sup><a href="#Matt.14.19" class="verse-number">19</a></sup> І, звелівши натовпові посідати на траві, Він узяв п'ятеро хліба й дві рибі, споглянув на небо, поблагословив й поламав ті хліби, і дав учням, а учні народові.</p>
  <p class="verse" id="Matt.14.20"><sup><a href="#Matt.14.20" class="verse-number">20</a></sup> І всі їли й наситились, а з кусків позосталих назбирали дванадцятеро повних кошів...</p>
  <p class="verse" id="Matt.14.21"><sup><a href="#Matt.14.21" class="verse-number">21</a></sup> Їдців же було мужа тисяч із п'ять, крім жінок і дітей.</p>
  <p class="verse" id="Matt.14.22"><sup><a href="#Matt.14.22" class="verse-number">22</a></sup> І зараз звелів Ісус учням до човна сідати, і переплисти на той бік раніше Його, аж поки народ Він відпустить.</p>
  <p class="verse" id="Matt.14.23"><sup><a href="#Matt.14.23" class="verse-number">23</a></sup> Відпустивши ж народ, Він на гору пішов помолитися насамоті; і як вечір настав, був там Сам.</p>
  <p class="verse" id="Matt.14.24"><sup><a href="#Matt.14.24" class="verse-number">24</a></sup> А човен вже був на середині моря, і кидали хвилі його, бо вітер зірвавсь супротивний.</p>
  <p class="verse" id="Matt.14.25"><sup><a href="#Matt.14.25" class="verse-number">25</a></sup> А о четвертій сторожі нічній Ісус підійшов до них, ідучи по морю.</p>
  <p class="verse" id="Matt.14.26"><sup><a href="#Matt.14.26" class="verse-number">26</a></sup> Як побачили ж учні, що йде Він по морю, то настрашилися та й казали: Мара! І від страху вони закричали...</p>
  <p class="verse" id="Matt.14.27"><sup><a href="#Matt.14.27" class="verse-number">27</a></sup> А Ісус до них зараз озвався й сказав: Заспокойтесь, це Я, не лякайтесь!</p>
  <p class="verse" id="Matt.14.28"><sup><a href="#Matt.14.28" class="verse-number">28</a></sup> Петро ж відповів і сказав: Коли, Господи, Ти це, то звели, щоб прийшов я до Тебе по воді.</p>
  <p class="verse" id="Matt.14.29"><sup><a href="#Matt.14.29" class="verse-number">29</a></sup> А Він відказав йому: Іди. І, вилізши з човна, Петро став іти по воді, і пішов до Ісуса.</p>
  <p class="verse" id="Matt.14.30"><sup><a href="#Matt.14.30" class="verse-number">30</a></sup> Але, бачачи велику бурю, злякався, і зачав потопати, і скричав: Рятуй мене, Господи!...</p>
  <p class="verse" id="Matt.14.31"><sup><a href="#Matt.14.31" class="verse-number">31</a></sup> І зараз Ісус простяг руку й схопив його, і каже до нього: Маловірний, чого усумнився?</p>
  <p class="verse" id="Matt.14.32"><sup><a href="#Matt.14.32" class="verse-number">32</a></sup> Як до човна ж вони ввійшли, буря вщухнула.</p>
  <p class="verse" id="Matt.14.33"><sup><a href="#Matt.14.33" class="verse-number">33</a></sup> А приявні в човні вклонились Йому та сказали: Ти справді Син Божий!</p>
  <p class="verse" id="Matt.14.34"><sup><a href="#Matt.14.34" class="verse-number">34</a></sup> Перепливши ж вони, прибули в землю Генісаретську.</p>
  <p class="verse" id="Matt.14.35"><sup><a href="#Matt.14.35" class="verse-number">35</a></sup> А люди тієї місцевости, пізнавши Його, сповістили по всій тій околиці, і до Нього принесли всіх хворих.</p>
  <p class="verse" id="Matt.14.36"><sup><a href="#Matt.14.36" class="verse-number">36</a></sup> І благали Його, щоб бодай доторкнутися краю одежі Його. А хто доторкавсь, уздоровлений був.</p>
  <h2>Chapter 15</h2>
  <p class="verse" id="Matt.15.1"><sup><a href="#Matt.15.1" class="verse-number">1</a></sup> Тоді до Ісуса прийшли фарисеї та книжники з Єрусалиму й сказали:</p>
  <p class="verse" id="Matt.15.2"><sup><a href="#Matt.15.2" class="verse-number">2</a></sup> Чого Твої учні ламають передання старших? Бо не миють вони своїх рук, коли хліб споживають.</p>
  <p class="verse" id="Matt.15.3"><sup><a href="#Matt.15.3" class="verse-number">3</a></sup> А Він відповів і промовив до них: А чого й ви порушуєте Божу заповідь ради передання вашого?</p>
  <p class="verse" id="Matt.15.4"><sup><a href="#Matt.15.4" class="verse-number">4</a></sup> Бо Бог заповів: Шануй батька та матір, та: Хто злорічить на батька чи матір, хай смертю помре.</p>
  <p class="verse" id="Matt.15.5"><sup><a href="#Matt.15.5" class="verse-number">5</a></sup> А ви кажете: Коли скаже хто батьку чи матері: Те, чим би ви скористатись від мене хотіли, то дар Богові,</p>
  <p class="verse" id="Matt.15.6"><sup><a href="#Matt.15.6" class="verse-number">6</a></sup> то може вже й не шанувати той батька свого або матір свою. Так ви ради передання вашого знівечили Боже Слово.</p>
  <p class="verse" id="Matt.15.7"><sup><a href="#Matt.15.7" class="verse-number">7</a></sup> Лицеміри! Про вас добре Ісая пророкував був, говорячи:</p>
  <p class="verse" id="Matt.15.8"><sup><a href="#Matt.15.8" class="verse-number">8</a></sup> Оці люди устами шанують Мене, серце ж їхнє далеко від Мене!</p>
  <p class="verse" id="Matt.15.9"><sup><a href="#Matt.15.9" class="verse-number">9</a></sup> Та однак надаремне шанують Мене, бо навчають наук людських заповідей...</p>
  <p class="verse" id="Matt.15.10"><sup><a href="#Matt.15.10" class="verse-number">10</a></sup> І Він покликав народ, і промовив до нього: Послухайте та зрозумійте!</p>
  <p class="verse" id="Matt.15.11"><sup><a href="#Matt.15.11" class="verse-number">11</a></sup> Не те, що входить до уст, людину сквернить, але те, що виходить із уст, те людину сквернить.</p>
  <p class="verse" id="Matt.15.12"><sup><a href="#Matt.15.12" class="verse-number">12</a></sup> Тоді учні Його приступили й сказали Йому: Чи Ти знаєш, що фарисеї, почувши це слово, спокусилися?</p>
  <p class="verse" id="Matt.15.13"><sup><a href="#Matt.15.13" class="verse-number">13</a></sup> А Він відповів і сказав: Усяка рослина, яку насадив не Отець Мій Небесний, буде вирвана з коренем.</p>
  <p class="verse" id="Matt.15.14"><sup><a href="#Matt.15.14" class="verse-number">14</a></sup> Залишіть ви їх: це сліпі поводатарі для сліпих. А коли сліпий водить сліпого, обоє до ями впадуть...</p>
  <p class="verse" id="Matt.15.15"><sup><a href="#Matt.15.15" class="verse-number">15</a></sup> А Петро відповів і до Нього сказав: Поясни нам цю притчу.</p>
  <p class="verse" id="Matt.15.16"><sup><a href="#Matt.15.16" class="verse-number">16</a></sup> А Він відказав: Чи ж і ви розуміння не маєте?</p>
  <p class="verse" id="Matt.15.17"><sup><a href="#Matt.15.17" class="verse-number">17</a></sup> Чи ж ви не розумієте, що все те, що входить до уст, вступає в живіт, та й назовні виходить?</p>
  <p class="verse" id="Matt.15.18"><sup><a href="#Matt.15.18" class="verse-number">18</a></sup> Що ж виходить із уст, те походить із серця, і воно опоганює людину.</p>
  <p class="verse" id="Matt.15.19"><sup><a href="#Matt.15.19" class="verse-number">19</a></sup> Бо з серця виходять лихі думки, душогубства, перелюби, розпуста, крадіж, неправдиві засвідчення, богозневаги.</p>
  <p class="verse" id="Matt.15.20"><sup><a href="#Matt.15.20" class="verse-number">20</a></sup> Оце те, що людину опоганює. А їсти руками невмитими, не опоганює це людини!</p>
  <p class="verse" id="Matt.15.21"><sup><a href="#Matt.15.21" class="verse-number">21</a></sup> І, вийшовши звідти, Ісус відійшов у землі тирські й сидонські.</p>
  <p class="verse" id="Matt.15.22"><sup><a href="#Matt.15.22" class="verse-number">22</a></sup> І ось жінка одна хананеянка, із тих околиць прийшовши, заголосила до Нього й сказала: Змилуйся надо мною, Господи, Сину Давидів, демон тяжко дочку мою мучить!</p>
  <p class="verse" id="Matt.15.23"><sup><a href="#Matt.15.23" class="verse-number">23</a></sup> А Він їй не казав ані слова. Тоді учні Його, підійшовши, благали Його та казали: Відпусти її, бо кричить услід за нами!</p>
  <p class="verse" id="Matt.15.24"><sup><a href="#Matt.15.24" class="verse-number">24</a></sup> А Він відповів і сказав: Я посланий тільки до овечок загинулих дому Ізраїлевого...</p>
  <p class="verse" id="Matt.15.25"><sup><a href="#Matt.15.25" class="verse-number">25</a></sup> А вона, підійшовши, уклонилась Йому та й сказала: Господи, допоможи мені!</p>
  <p class="verse" id="Matt.15.26"><sup><a href="#Matt.15.26" class="verse-number">26</a></sup> А Він відповів і сказав: Не годиться взяти хліб у дітей, і кинути щенятам...</p>
  <p class="verse" id="Matt.15.27"><sup><a href="#Matt.15.27" class="verse-number">27</a></sup> Вона ж відказала: Так, Господи! Але ж і щенята їдять ті кришки, що спадають зо столу їхніх панів.</p>
  <p class="verse" id="Matt.15.28"><sup><a href="#Matt.15.28" class="verse-number">28</a></sup> Тоді відповів і сказав їй Ісус: О жінко, твоя віра велика, нехай буде тобі, як ти хочеш! І тієї години дочка її видужала.</p>
  <p class="verse" id="Matt.15.29"><sup><a href="#Matt.15.29" class="verse-number">29</a></sup> І, відійшовши звідти, Ісус прибув до Галілейського моря, і, зійшовши на гору, сів там.</p>
  <p class="verse" id="Matt.15.30"><sup><a href="#Matt.15.30" class="verse-number">30</a></sup> І приступило до Нього багато народу, що мали з собою кривих, калік, сліпих, німих і інших багато, і клали їх до Ісусових ніг. І Він уздоровлював їх.</p>
  <p class="verse" id="Matt.15.31"><sup><a href="#Matt.15.31" class="verse-number">31</a></sup> А народ не виходив із дива, бо бачив, що говорять німі, каліки стають здорові, криві ходять, і бачать сліпі, і славив він Бога Ізраїлевого!</p>
  <p class="verse" id="Matt.15.32"><sup><a href="#Matt.15.32" class="verse-number">32</a></sup> А Ісус Своїх учнів покликав і сказав: Жаль Мені цих людей, що вже три дні зо Мною знаходяться, але їсти не мають чого; відпустити їх без їжі не хочу, щоб вони не ослабли в дорозі.</p>
  <p class="verse" id="Matt.15.33"><sup><a href="#Matt.15.33" class="verse-number">33</a></sup> А учні Йому відказали: Де нам узяти стільки хліба в пустині, щоб нагодувати стільки народу?</p>
  <p class="verse" id="Matt.15.34"><sup><a href="#Matt.15.34" class="verse-number">34</a></sup> А Ісус запитав їх: Скільки маєте хліба? Вони ж відказали: Семеро, та трохи рибок.</p>
  <p class="verse" id="Matt.15.35"><sup><a href="#Matt.15.35" class="verse-number">35</a></sup> І Він ізвелів на землі посідати народові.</p>
  <p class="verse" id="Matt.15.36"><sup><a href="#Matt.15.36" class="verse-number">36</a></sup> І, взявши сім хлібів і риби, віддавши Богу подяку, поламав і дав учням Своїм, а учні народові.</p>
  <p class="verse" id="Matt.15.37"><sup><a href="#Matt.15.37" class="verse-number">37</a></sup> І всі їли й наситилися, а з позосталих кусків назбирали сім кошиків повних...</p>
  <p class="verse" id="Matt.15.38"><sup><a href="#Matt.15.38" class="verse-number">38</a></sup> Їдців же було чотири тисячі мужа, окрім жінок та дітей.</p>
  <p class="verse" id="Matt.15.39"><sup><a href="#Matt.15.39" class="verse-number">39</a></sup> І, відпустивши народ, усів Він до човна, і прибув до землі Магдалинської.</p>
  <h2>Chapter 16</h2>
  <p class="verse" id="Matt.16.1"><sup><a href="#Matt.16.1" class="verse-number">1</a></sup> І підійшли фарисеї та саддукеї, і, випробовуючи, просили Його показати ознаку їм із неба.</p>
  <p class="verse" id="Matt.16.2"><sup><a href="#Matt.16.2" class="verse-number">2</a></sup> А Він відповів і промовив до них: Ви звечора кажете: Буде погода, червоніє бо небо.</p>
  <p class="verse" id="Matt.16.3"><sup><a href="#Matt.16.3" class="verse-number">3</a></sup> А ранком: Сьогодні негода, червоніє бо небо похмуре. Розпізнати небесне обличчя ви вмієте, ознак часу ж не можете!</p>
  <p class="verse" id="Matt.16.4"><sup><a href="#Matt.16.4" class="verse-number">4</a></sup> Рід лукавий і перелюбний шукає ознаки, та ознаки йому не дадуть, окрім ознаки пророка Йони. І, їх полишивши, Він відійшов.</p>
  <p class="verse" id="Matt.16.5"><sup><a href="#Matt.16.5" class="verse-number">5</a></sup> А учні Його, перейшовши на той бік, забули взяти хліба.</p>
  <p class="verse" id="Matt.16.6"><sup><a href="#Matt.16.6" class="verse-number">6</a></sup> Ісус же промовив до них: Стережіться уважливо фарисейської та саддукейської розчини!</p>
  <p class="verse" id="Matt.16.7"><sup><a href="#Matt.16.7" class="verse-number">7</a></sup> Вони ж міркували собі й говорили: Ми ж хлібів не взяли.</p>
  <p class="verse" id="Matt.16.8"><sup><a href="#Matt.16.8" class="verse-number">8</a></sup> А Ісус, знавши те, запитав: Чого між собою міркуєте ви, маловірні, що хлібів не взяли?</p>
  <p class="verse" id="Matt.16.9"><sup><a href="#Matt.16.9" class="verse-number">9</a></sup> Чи ж ви ще не розумієте й не пам'ятаєте про п'ять хлібів на п'ять тисяч, і скільки кошів ви зібрали?</p>
  <p class="verse" id="Matt.16.10"><sup><a href="#Matt.16.10" class="verse-number">10</a></sup> Ані про сім хлібів на чотири тисячі, і скільки кошиків ви назбирали?</p>
  <p class="verse" id="Matt.16.11"><sup><a href="#Matt.16.11" class="verse-number">11</a></sup> Як ви не розумієте, що Я не про хліб вам сказав? Стережіться но розчини фарисейської та саддукейської!</p>
  <p class="verse" id="Matt.16.12"><sup><a href="#Matt.16.12" class="verse-number">12</a></sup> Тоді зрозуміли вони, що Він не казав стерегтися їм розчини хлібної, але фарисейської та саддукейської науки.</p>
  <p class="verse" id="Matt.16.13"><sup><a href="#Matt.16.13" class="verse-number">13</a></sup> Прийшовши ж Ісус до землі Кесарії Пилипової, питав Своїх учнів і казав: За кого народ уважає Мене, Сина Людського?</p>
  <p class="verse" id="Matt.16.14"><sup><a href="#Matt.16.14" class="verse-number">14</a></sup> Вони ж відповіли: Одні за Івана Христителя, одні за Іллю, інші ж за Єремію або за одного з пророків.</p>
  <p class="verse" id="Matt.16.15"><sup><a href="#Matt.16.15" class="verse-number">15</a></sup> Він каже до них: А ви за кого Мене маєте?</p>
  <p class="verse" id="Matt.16.16"><sup><a href="#Matt.16.16" class="verse-number">16</a></sup> А Симон Петро відповів і сказав: Ти Христос, Син Бога Живого!</p>
  <p class="verse" id="Matt.16.17"><sup><a href="#Matt.16.17" class="verse-number">17</a></sup> А Ісус відповів і до нього промовив: Блаженний ти, Симоне, сину Йонин, бо не тіло і кров тобі оце виявили, але Мій Небесний Отець.</p>
  <p class="verse" id="Matt.16.18"><sup><a href="#Matt.16.18" class="verse-number">18</a></sup> І кажу Я тобі, що ти скеля, і на скелі оцій побудую Я Церкву Свою, і сили адові не переможуть її.</p>
  <p class="verse" id="Matt.16.19"><sup><a href="#Matt.16.19" class="verse-number">19</a></sup> І ключі тобі дам від Царства Небесного, і що на землі ти зв'яжеш, те зв'язане буде на небі, а що на землі ти розв'яжеш, те розв'язане буде на небі!</p>
  <p class="verse" id="Matt.16.20"><sup><a href="#Matt.16.20" class="verse-number">20</a></sup> Тоді наказав Своїм учням, щоб нікому не казали, що Він Христос.</p>
  <p class="verse" id="Matt.16.21"><sup><a href="#Matt.16.21" class="verse-number">21</a></sup> Із того часу Ісус став виказувати Своїм учням, що Він мусить іти до Єрусалиму, і постраждати багато від старших, і первосвящеників, і книжників, і вбитому бути, і воскреснути третього дня.</p>
  <p class="verse" id="Matt.16.22"><sup><a href="#Matt.16.22" class="verse-number">22</a></sup> І, набік відвівши Його, Петро став Йому докоряти й казати: Змилуйся, Господи, такого Тобі хай не буде!</p>
  <p class="verse" id="Matt.16.23"><sup><a href="#Matt.16.23" class="verse-number">23</a></sup> А Він обернувся й промовив Петрові: Відступися від Мене, сатано, ти спокуса Мені, бо думаєш не про Боже, а про людське!</p>
  <p class="verse" id="Matt.16.24"><sup><a href="#Matt.16.24" class="verse-number">24</a></sup> Промовив тоді Ісус учням Своїм: Коли хоче хто йти вслід за Мною, хай зречеться самого себе, і хай візьме свого хреста, та й іде вслід за Мною.</p>
  <p class="verse" id="Matt.16.25"><sup><a href="#Matt.16.25" class="verse-number">25</a></sup> Бо хто хоче спасти свою душу, той погубить її, хто ж за Мене свою душу погубить, той знайде її.</p>
  <p class="verse" id="Matt.16.26"><sup><a href="#Matt.16.26" class="verse-number">26</a></sup> Яка ж користь людині, що здобуде ввесь світ, але душу свою занапастить? Або що дасть людина взамін за душу свою?</p>
  <p class="verse" id="Matt.16.27"><sup><a href="#Matt.16.27" class="verse-number">27</a></sup> Бо прийде Син Людський у славі Свого Отця з Анголами Своїми, і тоді віддасть кожному згідно з ділами його.</p>
  <p class="verse" id="Matt.16.28"><sup><a href="#Matt.16.28" class="verse-number">28</a></sup> Поправді кажу вам, що деякі з тут-о приявних не скуштують смерти, аж поки не побачать Сина Людського, що йде в Царстві Своїм.</p>
  <h2>Chapter 17</h2>
  <p class="verse" id="Matt.17.1"><sup><a href="#Matt.17.1" class="verse-number">1</a></sup> А через шість день забирає Ісус Петра, і Якова, і Івана, брата його, та й веде їх осібно на гору високу.</p>
  <p class="verse" id="Matt.17.2"><sup><a href="#Matt.17.2" class="verse-number">2</a></sup> І Він перед ними переобразився: обличчя Його, як те сонце, засяло, а одежа Його стала біла, як світло.</p>
  <p class="verse" id="Matt.17.3"><sup><a href="#Matt.17.3" class="verse-number">3</a></sup> І ось з'явились до них Мойсей та Ілля, і розмовляли із Ним.</p>
  <p class="verse" id="Matt.17.4"><sup><a href="#Matt.17.4" class="verse-number">4</a></sup> І озвався Петро та й сказав до Ісуса: Господи, добре бути нам тут! Коли хочеш, поставлю отут три шатрі: для Тебе одне, і одне для Мойсея, і одне для Іллі.</p>
  <p class="verse" id="Matt.17.5"><sup><a href="#Matt.17.5" class="verse-number">5</a></sup> Як він ще говорив, ось хмара ясна заслонила їх, і ось голос із хмари почувсь, що казав: Це Син Мій Улюблений, що Його Я вподобав. Його слухайтеся!</p>
  <p class="verse" id="Matt.17.6"><sup><a href="#Matt.17.6" class="verse-number">6</a></sup> А почувши, попадали учні долілиць, і полякалися сильно...</p>
  <p class="verse" id="Matt.17.7"><sup><a href="#Matt.17.7" class="verse-number">7</a></sup> А Ісус підійшов, доторкнувся до них і промовив: Уставайте й не бійтесь!</p>
  <p class="verse" id="Matt.17.8"><sup><a href="#Matt.17.8" class="verse-number">8</a></sup> Звівши ж очі свої, нікого вони не побачили, окрім Самого Ісуса.</p>
  <p class="verse" id="Matt.17.9"><sup><a href="#Matt.17.9" class="verse-number">9</a></sup> А коли з гори сходили, заповів їм Ісус і сказав: Не кажіть нікому про цеє видіння, аж поки Син Людський із мертвих воскресне.</p>
  <p class="verse" id="Matt.17.10"><sup><a href="#Matt.17.10" class="verse-number">10</a></sup> І запитали Його учні, говорячи: Що це книжники кажуть, ніби треба Іллі перш прийти?</p>
  <p class="verse" id="Matt.17.11"><sup><a href="#Matt.17.11" class="verse-number">11</a></sup> А Він відповів і сказав: Ілля, правда, прийде, і все приготує.</p>
  <p class="verse" id="Matt.17.12"><sup><a href="#Matt.17.12" class="verse-number">12</a></sup> Але кажу вам, що Ілля вже прийшов був, та його не пізнали, але з ним зробили, що тільки хотіли... Так і Син Людський має страждати від них.</p>
  <p class="verse" id="Matt.17.13"><sup><a href="#Matt.17.13" class="verse-number">13</a></sup> Учні тоді зрозуміли, що Він їм говорив про Івана Христителя.</p>
  <p class="verse" id="Matt.17.14"><sup><a href="#Matt.17.14" class="verse-number">14</a></sup> І як вони до народу прийшли, то до Нього один чоловік приступив, і навколішки впав перед Ним,</p>
  <p class="verse" id="Matt.17.15"><sup><a href="#Matt.17.15" class="verse-number">15</a></sup> і сказав: Господи, змилуйсь над сином моїм, що біснується у новомісяччі, і мучиться тяжко, бо почасту падає він ув огонь, і почасту в воду.</p>
  <p class="verse" id="Matt.17.16"><sup><a href="#Matt.17.16" class="verse-number">16</a></sup> Я його був привів до учнів Твоїх, та вони не могли вздоровити його.</p>
  <p class="verse" id="Matt.17.17"><sup><a href="#Matt.17.17" class="verse-number">17</a></sup> А Ісус відповів і сказав: О роде невірний й розбещений, доки буду Я з вами? Доки вас Я терпітиму? Приведіть до Мене сюди його!</p>
  <p class="verse" id="Matt.17.18"><sup><a href="#Matt.17.18" class="verse-number">18</a></sup> Потому Ісус погрозив йому, і демон вийшов із нього. І видужав хлопець тієї години!</p>
  <p class="verse" id="Matt.17.19"><sup><a href="#Matt.17.19" class="verse-number">19</a></sup> Тоді підійшли учні насамоті до Ісуса й сказали: Чому ми не могли його вигнати?</p>
  <p class="verse" id="Matt.17.20"><sup><a href="#Matt.17.20" class="verse-number">20</a></sup> А Він їм відповів: Через ваше невірство. Бо поправді кажу вам: коли будете ви мати віру, хоч як зерно гірчичне, і горі оцій скажете: Перейди звідси туди, то й перейде вона, і нічого не матимете неможливого!</p>
  <p class="verse" id="Matt.17.21"><sup><a href="#Matt.17.21" class="verse-number">21</a></sup> Цей же рід не виходить інакше, як тільки молитвою й постом.</p>
  <p class="verse" id="Matt.17.22"><sup><a href="#Matt.17.22" class="verse-number">22</a></sup> Коли пробували вони в Галілеї, то сказав їм Ісус: Людський Син буде виданий людям до рук,</p>
  <p class="verse" id="Matt.17.23"><sup><a href="#Matt.17.23" class="verse-number">23</a></sup> і вони Його вб'ють, але третього дня Він воскресне. І тяжко вони зажурились...</p>
  <p class="verse" id="Matt.17.24"><sup><a href="#Matt.17.24" class="verse-number">24</a></sup> Як прийшли ж вони в Капернаум, до Петра підійшли збирачі дидрахм на храм, та й сказали: Чи не заплатить ваш учитель дидрахми?</p>
  <p class="verse" id="Matt.17.25"><sup><a href="#Matt.17.25" class="verse-number">25</a></sup> Він відказує: Так. І як він увійшов до дому, то Ісус попередив його та сказав: Як ти думаєш, Симоне: царі земні з кого беруть мито або податки: від синів своїх, чи чужих?</p>
  <p class="verse" id="Matt.17.26"><sup><a href="#Matt.17.26" class="verse-number">26</a></sup> А як той відказав: Від чужих, то промовив до нього Ісус: Тож вільні сини!</p>
  <p class="verse" id="Matt.17.27"><sup><a href="#Matt.17.27" class="verse-number">27</a></sup> Та щоб їх не спокусити, піди над море, та вудку закинь, і яку першу рибу ізловиш, візьми, і рота відкрий їй, і знайдеш статира; візьми ти його, і віддай їм за Мене й за себе...</p>
  <h2>Chapter 18</h2>
  <p class="verse" id="Matt.18.1"><sup><a href="#Matt.18.1" class="verse-number">1</a></sup> Підійшли до Ісуса тоді Його учні, питаючи: Хто найбільший у Царстві Небеснім?</p>
  <p class="verse" id="Matt.18.2"><sup><a href="#Matt.18.2" class="verse-number">2</a></sup> Він же дитину покликав, і поставив її серед них,</p>
  <p class="verse" id="Matt.18.3"><sup><a href="#Matt.18.3" class="verse-number">3</a></sup> та й сказав: Поправді кажу вам: коли не навернетесь, і не станете, як ті діти, не ввійдете в Царство Небесне!</p>
  <p class="verse" id="Matt.18.4"><sup><a href="#Matt.18.4" class="verse-number">4</a></sup> Отже, хто впокориться, як дитина оця, той найбільший у Царстві Небеснім.</p>
  <p class="verse" id="Matt.18.5"><sup><a href="#Matt.18.5" class="verse-number">5</a></sup> І хто прийме таку дитину одну в Моє Ймення, той приймає Мене.</p>
  <p class="verse" id="Matt.18.6"><sup><a href="#Matt.18.6" class="verse-number">6</a></sup> Хто ж спокусить одне з цих малих, що вірують в Мене, то краще б такому було, коли б жорно млинове на шию йому почепити, і його потопити в морській глибині...</p>
  <p class="verse" id="Matt.18.7"><sup><a href="#Matt.18.7" class="verse-number">7</a></sup> Від спокус горе світові, бо мусять спокуси прийти; надто горе людині, що від неї приходить спокуса!</p>
  <p class="verse" id="Matt.18.8"><sup><a href="#Matt.18.8" class="verse-number">8</a></sup> Коли тільки рука твоя, чи нога твоя спокушає тебе, відітни її й кинь від себе: краще тобі увійти в життя одноруким або одноногим, ніж з обома руками чи з обома ногами бути вкиненому в огонь вічний.</p>
  <p class="verse" id="Matt.18.9"><sup><a href="#Matt.18.9" class="verse-number">9</a></sup> І коли твоє око тебе спокушає його вибери й кинь від себе: краще тобі однооким ввійти в життя, ніж з обома очима бути вкиненому до геєнни огненної.</p>
  <p class="verse" id="Matt.18.10"><sup><a href="#Matt.18.10" class="verse-number">10</a></sup> Стережіться, щоб ви не погордували ані одним із малих цих; кажу бо Я вам, що їхні Анголи повсякчасно бачать у небі обличчя Мого Отця, що на небі.</p>
  <p class="verse" id="Matt.18.11"><sup><a href="#Matt.18.11" class="verse-number">11</a></sup> Син бо Людський прийшов, щоб спасти загинуле.</p>
  <p class="verse" id="Matt.18.12"><sup><a href="#Matt.18.12" class="verse-number">12</a></sup> Як вам здається: коли має який чоловік сто овець, а одна з них заблудить, то чи він не покине дев'ятдесятьох і дев'ятьох у горах, і не піде шукати заблудлої?</p>
  <p class="verse" id="Matt.18.13"><sup><a href="#Matt.18.13" class="verse-number">13</a></sup> І коли пощастить відшукати її, поправді кажу вам, що радіє за неї він більше, аніж за дев'ятдесятьох і дев'ятьох незаблудлих.</p>
  <p class="verse" id="Matt.18.14"><sup><a href="#Matt.18.14" class="verse-number">14</a></sup> Так волі нема Отця вашого, що на небі, щоб загинув один із цих малих.</p>
  <p class="verse" id="Matt.18.15"><sup><a href="#Matt.18.15" class="verse-number">15</a></sup> А коли прогрішиться твій брат проти тебе, іди й йому викажи поміж тобою та ним самим; як тебе він послухає, ти придбав свого брата.</p>
  <p class="verse" id="Matt.18.16"><sup><a href="#Matt.18.16" class="verse-number">16</a></sup> А коли не послухає він, то візьми з собою ще одного чи двох, щоб справа всіляка ствердилась устами двох чи трьох свідків.</p>
  <p class="verse" id="Matt.18.17"><sup><a href="#Matt.18.17" class="verse-number">17</a></sup> А коли не послухає їх, скажи Церкві; коли ж не послухає й Церкви, хай буде тобі, як поганин і митник!</p>
  <p class="verse" id="Matt.18.18"><sup><a href="#Matt.18.18" class="verse-number">18</a></sup> Поправді кажу вам: Що тільки зв'яжете на землі, зв'язане буде на небі, і що тільки розв'яжете на землі, розв'язане буде на небі.</p>
  <p class="verse" id="Matt.18.19"><sup><a href="#Matt.18.19" class="verse-number">19</a></sup> Ще поправді кажу вам, що коли б двоє з вас на землі погодились про всяку річ, то коли вони будуть просити за неї, станеться їм від Мого Отця, що на небі!</p>
  <p class="verse" id="Matt.18.20"><sup><a href="#Matt.18.20" class="verse-number">20</a></sup> Бо де двоє чи троє в Ім'я Моє зібрані, там Я серед них.</p>
  <p class="verse" id="Matt.18.21"><sup><a href="#Matt.18.21" class="verse-number">21</a></sup> Петро приступив тоді та запитався Його: Господи, скільки разів брат мій може згрішити проти мене, а я маю прощати йому? Чи до семи раз?</p>
  <p class="verse" id="Matt.18.22"><sup><a href="#Matt.18.22" class="verse-number">22</a></sup> Ісус промовляє до нього: Не кажу тобі до семи раз, але аж до семидесяти раз по семи!</p>
  <p class="verse" id="Matt.18.23"><sup><a href="#Matt.18.23" class="verse-number">23</a></sup> Тим то Царство Небесне подібне одному цареві, що захотів обрахунок зробити з своїми рабами.</p>
  <p class="verse" id="Matt.18.24"><sup><a href="#Matt.18.24" class="verse-number">24</a></sup> Коли ж він почав обраховувати, то йому привели одного, що винен був десять тисяч талантів.</p>
  <p class="verse" id="Matt.18.25"><sup><a href="#Matt.18.25" class="verse-number">25</a></sup> А що він не мав із чого віддати, наказав пан продати його, і його дружину та діти, і все, що він мав, і заплатити.</p>
  <p class="verse" id="Matt.18.26"><sup><a href="#Matt.18.26" class="verse-number">26</a></sup> Тоді раб той упав до ніг, і вклонявся йому та благав: Потерпи мені, я віддам тобі все!</p>
  <p class="verse" id="Matt.18.27"><sup><a href="#Matt.18.27" class="verse-number">27</a></sup> І змилосердився пан над рабом тим, і звільнив його, і простив йому борг.</p>
  <p class="verse" id="Matt.18.28"><sup><a href="#Matt.18.28" class="verse-number">28</a></sup> А як вийшов той раб, то спіткав він одного з своїх співтоваришів, що був винен йому сто динаріїв. І, схопивши його, він душив та казав: Віддай, що ти винен!</p>
  <p class="verse" id="Matt.18.29"><sup><a href="#Matt.18.29" class="verse-number">29</a></sup> А товариш його впав у ноги йому, і благав його, кажучи: Потерпи мені, і я віддам тобі!</p>
  <p class="verse" id="Matt.18.30"><sup><a href="#Matt.18.30" class="verse-number">30</a></sup> Та той не схотів, а пішов і всадив до в'язниці його, аж поки він боргу не верне.</p>
  <p class="verse" id="Matt.18.31"><sup><a href="#Matt.18.31" class="verse-number">31</a></sup> Як побачили ж товариші його те, що сталося, то засмутилися дуже, і прийшли й розповіли своєму панові все, що було.</p>
  <p class="verse" id="Matt.18.32"><sup><a href="#Matt.18.32" class="verse-number">32</a></sup> Тоді пан його кличе його, та й говорить до нього: Рабе лукавий, я простив був тобі ввесь той борг, бо просив ти мене.</p>
  <p class="verse" id="Matt.18.33"><sup><a href="#Matt.18.33" class="verse-number">33</a></sup> Чи й тобі не належало змилуватись над своїм співтоваришем, як і я над тобою був змилувався?</p>
  <p class="verse" id="Matt.18.34"><sup><a href="#Matt.18.34" class="verse-number">34</a></sup> І прогнівався пан його, і катам його видав, аж поки йому не віддасть всього боргу.</p>
  <p class="verse" id="Matt.18.35"><sup><a href="#Matt.18.35" class="verse-number">35</a></sup> Так само й Отець Мій Небесний учинить із вами, коли кожен із вас не простить своєму братові з серця свого їхніх прогріхів.</p>
  <h2>Chapter 19</h2>
  <p class="verse" id="Matt.19.1"><sup><a href="#Matt.19.1" class="verse-number">1</a></sup> І сталось, як Ісус закінчив ці слова, то Він вирушив із Галілеї, і прибув до країни Юдейської, на той бік Йордану.</p>
  <p class="verse" id="Matt.19.2"><sup><a href="#Matt.19.2" class="verse-number">2</a></sup> А за Ним ішла безліч народу, і Він уздоровив їх тут.</p>
  <p class="verse" id="Matt.19.3"><sup><a href="#Matt.19.3" class="verse-number">3</a></sup> І підійшли фарисеї до Нього, і, випробовуючи, запитали Його: Чи дозволено дружину свою відпускати з причини всякої?</p>
  <p class="verse" id="Matt.19.4"><sup><a href="#Matt.19.4" class="verse-number">4</a></sup> А Він відповів і сказав: Чи ви не читали, що Той, Хто створив споконвіку людей, створив їх чоловіком і жінкою?</p>
  <p class="verse" id="Matt.19.5"><sup><a href="#Matt.19.5" class="verse-number">5</a></sup> І сказав: Покине тому чоловік батька й матір, і пристане до дружини своєї, і стануть обоє вони одним тілом,</p>
  <p class="verse" id="Matt.19.6"><sup><a href="#Matt.19.6" class="verse-number">6</a></sup> тому то немає вже двох, але одне тіло. Тож, що Бог спарував, людина нехай не розлучує!</p>
  <p class="verse" id="Matt.19.7"><sup><a href="#Matt.19.7" class="verse-number">7</a></sup> Вони кажуть Йому: А чому ж Мойсей заповів дати листа розводового, та й відпускати?</p>
  <p class="verse" id="Matt.19.8"><sup><a href="#Matt.19.8" class="verse-number">8</a></sup> Він говорить до них: То за ваше жорстокосердя дозволив Мойсей відпускати дружин ваших, спочатку ж так не було.</p>
  <p class="verse" id="Matt.19.9"><sup><a href="#Matt.19.9" class="verse-number">9</a></sup> А Я вам кажу: Хто дружину відпустить свою не з причини перелюбу, і одружиться з іншою, той чинить перелюб. І хто одружиться з розведеною, той чинить перелюб.</p>
  <p class="verse" id="Matt.19.10"><sup><a href="#Matt.19.10" class="verse-number">10</a></sup> Учні говорять Йому: Коли справа така чоловіка із дружиною, то не добре одружуватись.</p>
  <p class="verse" id="Matt.19.11"><sup><a href="#Matt.19.11" class="verse-number">11</a></sup> А Він їм відказав: Це слово вміщають не всі, але ті, кому дано.</p>
  <p class="verse" id="Matt.19.12"><sup><a href="#Matt.19.12" class="verse-number">12</a></sup> Бо бувають скопці, що з утроби ще матерньої народилися так; є й скопці, що їх люди оскопили, і є скопці, що самі оскопили себе ради Царства Небесного. Хто може вмістити, нехай вмістить.</p>
  <p class="verse" id="Matt.19.13"><sup><a href="#Matt.19.13" class="verse-number">13</a></sup> Тоді привели Йому діток, щоб поклав на них руки, і за них помолився, учні ж їм докоряли.</p>
  <p class="verse" id="Matt.19.14"><sup><a href="#Matt.19.14" class="verse-number">14</a></sup> Ісус же сказав: Пустіть діток, і не бороніть їм приходити до Мене, бо Царство Небесне належить таким.</p>
  <p class="verse" id="Matt.19.15"><sup><a href="#Matt.19.15" class="verse-number">15</a></sup> І Він руки на них поклав, та й пішов звідтіля.</p>
  <p class="verse" id="Matt.19.16"><sup><a href="#Matt.19.16" class="verse-number">16</a></sup> І підійшов ось один, і до Нього сказав: Учителю Добрий, що маю зробити я доброго, щоб мати життя вічне?</p>
  <p class="verse" id="Matt.19.17"><sup><a href="#Matt.19.17" class="verse-number">17</a></sup> Він же йому відказав: Чого звеш Мене Добрим? Ніхто не є Добрий, крім Бога Самого. Коли ж хочеш ввійти до життя, то виконай заповіді.</p>
  <p class="verse" id="Matt.19.18"><sup><a href="#Matt.19.18" class="verse-number">18</a></sup> Той питає Його: Які саме? А Ісус відказав: Не вбивай, не чини перелюбу, не кради, не свідкуй неправдиво.</p>
  <p class="verse" id="Matt.19.19"><sup><a href="#Matt.19.19" class="verse-number">19</a></sup> Шануй батька та матір, і: Люби свого ближнього, як самого себе.</p>
  <p class="verse" id="Matt.19.20"><sup><a href="#Matt.19.20" class="verse-number">20</a></sup> Говорить до Нього юнак: Це я виконав все. Чого ще бракує мені?</p>
  <p class="verse" id="Matt.19.21"><sup><a href="#Matt.19.21" class="verse-number">21</a></sup> Ісус каже йому: Коли хочеш бути досконалим, піди, продай добра свої та й убогим роздай, і матимеш скарб ти на небі. Потому приходь та й іди вслід за Мною.</p>
  <p class="verse" id="Matt.19.22"><sup><a href="#Matt.19.22" class="verse-number">22</a></sup> Почувши ж юнак таке слово, відійшов, зажурившись, бо великі маєтки він мав.</p>
  <p class="verse" id="Matt.19.23"><sup><a href="#Matt.19.23" class="verse-number">23</a></sup> Ісус же сказав Своїм учням: Поправді кажу вам, що багатому трудно ввійти в Царство Небесне.</p>
  <p class="verse" id="Matt.19.24"><sup><a href="#Matt.19.24" class="verse-number">24</a></sup> Іще вам кажу: Верблюдові легше пройти через голчине вушко, ніж багатому в Боже Царство ввійти!</p>
  <p class="verse" id="Matt.19.25"><sup><a href="#Matt.19.25" class="verse-number">25</a></sup> Як учні ж Його це зачули, здивувалися дуже й сказали: Хто ж тоді може спастися?</p>
  <p class="verse" id="Matt.19.26"><sup><a href="#Matt.19.26" class="verse-number">26</a></sup> А Ісус позирнув і сказав їм: Неможливе це людям, та можливе все Богові.</p>
  <p class="verse" id="Matt.19.27"><sup><a href="#Matt.19.27" class="verse-number">27</a></sup> Тоді відізвався Петро та до Нього сказав: От усе ми покинули, та й пішли за Тобою слідом; що ж нам буде за це?</p>
  <p class="verse" id="Matt.19.28"><sup><a href="#Matt.19.28" class="verse-number">28</a></sup> А Ісус відказав їм: Поправді кажу вам, що коли, при відновленні світу, Син Людський засяде на престолі слави Своєї, тоді сядете й ви, що за Мною пішли, на дванадцять престолів, щоб судити дванадцять племен Ізраїлевих.</p>
  <p class="verse" id="Matt.19.29"><sup><a href="#Matt.19.29" class="verse-number">29</a></sup> І кожен, хто за Ймення Моє кине дім, чи братів, чи сестер, або батька, чи матір, чи діти, чи землі, той багатокротно одержить і успадкує вічне життя.</p>
  <p class="verse" id="Matt.19.30"><sup><a href="#Matt.19.30" class="verse-number">30</a></sup> І багато-хто з перших останніми стануть, а останні першими.</p>
  <h2>Chapter 20</h2>
  <p class="verse" id="Matt.20.1"><sup><a href="#Matt.20.1" class="verse-number">1</a></sup> Бо Царство Небесне подібне одному господареві, що вдосвіта вийшов згодити робітників у свій виноградник.</p>
  <p class="verse" id="Matt.20.2"><sup><a href="#Matt.20.2" class="verse-number">2</a></sup> Згодившися ж він із робітниками по динарію за день, послав їх до свого виноградника.</p>
  <p class="verse" id="Matt.20.3"><sup><a href="#Matt.20.3" class="verse-number">3</a></sup> А вийшовши коло години десь третьої, побачив він інших, що стояли без праці на ринку,</p>
  <p class="verse" id="Matt.20.4"><sup><a href="#Matt.20.4" class="verse-number">4</a></sup> та й каже до них: Ідіть і ви до мого виноградника, і що буде належати, дам вам.</p>
  <p class="verse" id="Matt.20.5"><sup><a href="#Matt.20.5" class="verse-number">5</a></sup> Вони ж відійшли. І вийшов він знов о годині десь шостій й дев'ятій, і те саме зробив.</p>
  <p class="verse" id="Matt.20.6"><sup><a href="#Matt.20.6" class="verse-number">6</a></sup> А вийшовши коло години одинадцятої, знайшов інших, що стояли без праці, та й каже до них: Чого тут стоїте цілий день безробітні?</p>
  <p class="verse" id="Matt.20.7"><sup><a href="#Matt.20.7" class="verse-number">7</a></sup> Вони кажуть до нього: Бо ніхто не найняв нас. Відказує їм: Ідіть і ви в виноградник.</p>
  <p class="verse" id="Matt.20.8"><sup><a href="#Matt.20.8" class="verse-number">8</a></sup> Коли ж вечір настав, то говорить тоді до свого управителя пан виноградника: Поклич робітників, і дай їм заплату, почавши з останніх до перших.</p>
  <p class="verse" id="Matt.20.9"><sup><a href="#Matt.20.9" class="verse-number">9</a></sup> І прийшли ті, що з години одинадцятої, і взяли по динарію.</p>
  <p class="verse" id="Matt.20.10"><sup><a href="#Matt.20.10" class="verse-number">10</a></sup> Коли ж прийшли перші, то думали, що вони візьмуть більше. Та й вони по динару взяли.</p>
  <p class="verse" id="Matt.20.11"><sup><a href="#Matt.20.11" class="verse-number">11</a></sup> А взявши, вони почали нарікати на господаря,</p>
  <p class="verse" id="Matt.20.12"><sup><a href="#Matt.20.12" class="verse-number">12</a></sup> кажучи: Ці останні годину одну працювали, а ти прирівняв їх до нас, що витерпіли тягар дня та спекоту...</p>
  <p class="verse" id="Matt.20.13"><sup><a href="#Matt.20.13" class="verse-number">13</a></sup> А він відповів і сказав до одного із них: Не кривджу я, друже, тебе, хіба не за динарія згодився зо мною?</p>
  <p class="verse" id="Matt.20.14"><sup><a href="#Matt.20.14" class="verse-number">14</a></sup> Візьми ти своє та й іди. Але я хочу дати й цьому ось останньому, як і тобі.</p>
  <p class="verse" id="Matt.20.15"><sup><a href="#Matt.20.15" class="verse-number">15</a></sup> Чи ж не вільно мені зо своїм, що я хочу, зробити? Хіба око твоє заздре від того, що я добрий?</p>
  <p class="verse" id="Matt.20.16"><sup><a href="#Matt.20.16" class="verse-number">16</a></sup> Отак будуть останні першими, а перші останніми!</p>
  <p class="verse" id="Matt.20.17"><sup><a href="#Matt.20.17" class="verse-number">17</a></sup> Побажавши ж піти до Єрусалиму, Ісус взяв осібно Дванадцятьох, і на дорозі їм сповістив:</p>
  <p class="verse" id="Matt.20.18"><sup><a href="#Matt.20.18" class="verse-number">18</a></sup> Оце в Єрусалим ми йдемо, і первосвященикам і книжникам виданий буде Син Людський, і засудять на смерть Його...</p>
  <p class="verse" id="Matt.20.19"><sup><a href="#Matt.20.19" class="verse-number">19</a></sup> І посганам Його вони видадуть на наругу та на катування, і на розп'яття, але третього дня Він воскресне!</p>
  <p class="verse" id="Matt.20.20"><sup><a href="#Matt.20.20" class="verse-number">20</a></sup> Тоді приступила до Нього мати синів Зеведеєвих, і вклонилась, і просила від Нього чогось.</p>
  <p class="verse" id="Matt.20.21"><sup><a href="#Matt.20.21" class="verse-number">21</a></sup> А Він їй сказав: Чого хочеш? Вона каже Йому: Скажи, щоб обидва сини мої ці сіли в Царстві Твоїм праворуч один, і ліворуч від Тебе один.</p>
  <p class="verse" id="Matt.20.22"><sup><a href="#Matt.20.22" class="verse-number">22</a></sup> А Ісус відповів і сказав: Не знаєте, чого просите. Чи ж можете ви пити чашу, що Я її питиму або христитися хрищенням, що я ним хрищуся? Вони кажуть Йому: Можемо.</p>
  <p class="verse" id="Matt.20.23"><sup><a href="#Matt.20.23" class="verse-number">23</a></sup> Він говорить до них: Ви питимете Мою чашу і будете христитися хрищенням, що Я ним хрищуся. А сидіти праворуч Мене та ліворуч не Моє це давати, а кому від Мого Отця те вготовано.</p>
  <p class="verse" id="Matt.20.24"><sup><a href="#Matt.20.24" class="verse-number">24</a></sup> Як почули це десятеро, стали гніватися на обох тих братів.</p>
  <p class="verse" id="Matt.20.25"><sup><a href="#Matt.20.25" class="verse-number">25</a></sup> А Ісус їх покликав і промовив: Ви знаєте, що князі народів панують над ними, а вельможі їх тиснуть.</p>
  <p class="verse" id="Matt.20.26"><sup><a href="#Matt.20.26" class="verse-number">26</a></sup> Не так буде між вами, але хто великим із вас хоче бути, хай буде слугою він вам.</p>
  <p class="verse" id="Matt.20.27"><sup><a href="#Matt.20.27" class="verse-number">27</a></sup> А хто з вас бути першим бажає, нехай буде він вам за раба.</p>
  <p class="verse" id="Matt.20.28"><sup><a href="#Matt.20.28" class="verse-number">28</a></sup> Так само й Син Людський прийшов не на те, щоб служили Йому, а щоб послужити, і душу Свою дати на викуп за багатьох!</p>
  <p class="verse" id="Matt.20.29"><sup><a href="#Matt.20.29" class="verse-number">29</a></sup> Як вони ж з Єрихону виходили, за Ним ішов натовп великий.</p>
  <p class="verse" id="Matt.20.30"><sup><a href="#Matt.20.30" class="verse-number">30</a></sup> І ось двоє сліпих, що сиділи при дорозі, почувши, що переходить Ісус, стали кричати, благаючи: Змилуйсь над нами, Господи, Сину Давидів!</p>
  <p class="verse" id="Matt.20.31"><sup><a href="#Matt.20.31" class="verse-number">31</a></sup> Народ же сварився на них, щоб мовчали, вони ж іще більше кричали, благаючи: Змилуйсь над нами, Господи, Сину Давидів!</p>
  <p class="verse" id="Matt.20.32"><sup><a href="#Matt.20.32" class="verse-number">32</a></sup> Ісус же спинився, покликав їх та й сказав: Що хочете, щоб Я вам зробив?</p>
  <p class="verse" id="Matt.20.33"><sup><a href="#Matt.20.33" class="verse-number">33</a></sup> Вони Йому кажуть: Господи, нехай нам розкриються очі!</p>
  <p class="verse" id="Matt.20.34"><sup><a href="#Matt.20.34" class="verse-number">34</a></sup> І змилосердивсь Ісус, доторкнувся до їхніх очей, і зараз прозріли їм очі, і вони подалися за Ним.</p>
  <h2>Chapter 21</h2>
  <p class="verse" id="Matt.21.1"><sup><a href="#Matt.21.1" class="verse-number">1</a></sup> А коли вони наблизились до Єрусалиму, і прийшли до Вітфагії, до гори до Оливної, тоді Ісус вислав двох учнів,</p>
  <p class="verse" id="Matt.21.2"><sup><a href="#Matt.21.2" class="verse-number">2</a></sup> до них, кажучи: Ідіть у село, яке перед вами, і знайдете зараз ослицю прив'язану та з нею осля; відв'яжіть, і Мені приведіть їх.</p>
  <p class="verse" id="Matt.21.3"><sup><a href="#Matt.21.3" class="verse-number">3</a></sup> А як хто вам що скаже, відкажіть, що їх потребує Господь, і він зараз пошле їх.</p>
  <p class="verse" id="Matt.21.4"><sup><a href="#Matt.21.4" class="verse-number">4</a></sup> А це сталось, щоб справдилось те, що сказав був пророк, промовляючи:</p>
  <p class="verse" id="Matt.21.5"><sup><a href="#Matt.21.5" class="verse-number">5</a></sup> Скажіте Сіонській доньці: Ось до тебе йде Цар твій! Він покірливий, і всів на осла, на осля, під'яремної сина.</p>
  <p class="verse" id="Matt.21.6"><sup><a href="#Matt.21.6" class="verse-number">6</a></sup> А учні пішли та й зробили, як звелів їм Ісус.</p>
  <p class="verse" id="Matt.21.7"><sup><a href="#Matt.21.7" class="verse-number">7</a></sup> Вони привели до Ісуса ослицю й осля, і одежу поклали на них, і Він сів на них.</p>
  <p class="verse" id="Matt.21.8"><sup><a href="#Matt.21.8" class="verse-number">8</a></sup> І багато народу стелили одежу свою по дорозі, інші ж різали віття з дерев і стелили дорогою.</p>
  <p class="verse" id="Matt.21.9"><sup><a href="#Matt.21.9" class="verse-number">9</a></sup> А народ, що йшов перед Ним і позаду, викрикував, кажучи: Осанна Сину Давидовому! Благословенний, хто йде у Господнє Ім'я! Осанна на висоті!</p>
  <p class="verse" id="Matt.21.10"><sup><a href="#Matt.21.10" class="verse-number">10</a></sup> А коли увійшов Він до Єрусалиму, то здвигнулося ціле місто, питаючи: Хто це такий?</p>
  <p class="verse" id="Matt.21.11"><sup><a href="#Matt.21.11" class="verse-number">11</a></sup> А народ говорив: Це Пророк, Ісус із Назарету Галілейського!</p>
  <p class="verse" id="Matt.21.12"><sup><a href="#Matt.21.12" class="verse-number">12</a></sup> Потому Ісус увійшов у храм Божий, і вигнав усіх продавців і покупців у храмі, і поперевертав грошомінам столи, та ослони продавцям голубів.</p>
  <p class="verse" id="Matt.21.13"><sup><a href="#Matt.21.13" class="verse-number">13</a></sup> І сказав їм: Написано: Дім Мій буде домом молитви, а ви робите з нього печеру розбійників.</p>
  <p class="verse" id="Matt.21.14"><sup><a href="#Matt.21.14" class="verse-number">14</a></sup> І приступили у храмі до Нього сліпі та криві, і Він їх уздоровив.</p>
  <p class="verse" id="Matt.21.15"><sup><a href="#Matt.21.15" class="verse-number">15</a></sup> А первосвященики й книжники, бачивши чуда, що Він учинив, і дітей, що в храмі викрикували: Осанна Сину Давидовому, обурилися,</p>
  <p class="verse" id="Matt.21.16"><sup><a href="#Matt.21.16" class="verse-number">16</a></sup> та й сказали Йому: Чи ти чуєш, що кажуть вони? А Ісус відказав їм: Так. Чи ж ви не читали ніколи: Із уст немовлят, і тих, що ссуть, учинив Ти хвалу?</p>
  <p class="verse" id="Matt.21.17"><sup><a href="#Matt.21.17" class="verse-number">17</a></sup> І покинувши їх, Він вийшов за місто в Віфанію, і там ніч перебув.</p>
  <p class="verse" id="Matt.21.18"><sup><a href="#Matt.21.18" class="verse-number">18</a></sup> А вранці, до міста вертаючись, Він зголоднів.</p>
  <p class="verse" id="Matt.21.19"><sup><a href="#Matt.21.19" class="verse-number">19</a></sup> І побачив Він при дорозі одне фіґове дерево, і до нього прийшов, та нічого, крім листя самого, на нім не знайшов. І до нього Він каже: Нехай плоду із тебе не буде ніколи повіки! І фіґове дерево зараз усохло.</p>
  <p class="verse" id="Matt.21.20"><sup><a href="#Matt.21.20" class="verse-number">20</a></sup> А учні, побачивши це, дивувалися та говорили: Як швидко всохло це фіґове дерево!...</p>
  <p class="verse" id="Matt.21.21"><sup><a href="#Matt.21.21" class="verse-number">21</a></sup> Ісус же промовив у відповідь їм: Поправді кажу вам: Коли б мали ви віру, і не мали сумніву, то вчинили б не тільки як із фіґовим деревом, а якби й цій горі ви сказали: Порушся та кинься до моря, то й станеться те!</p>
  <p class="verse" id="Matt.21.22"><sup><a href="#Matt.21.22" class="verse-number">22</a></sup> І все, чого ви в молитві попросите з вірою, то одержите.</p>
  <p class="verse" id="Matt.21.23"><sup><a href="#Matt.21.23" class="verse-number">23</a></sup> А коли Він прийшов у храм і навчав, поприходили первосвященики й старші народу до Нього й сказали: Якою Ти владою чиниш оце? І хто Тобі владу цю дав?</p>
  <p class="verse" id="Matt.21.24"><sup><a href="#Matt.21.24" class="verse-number">24</a></sup> Ісус же промовив у відповідь їм: Запитаю й Я вас одне слово. Як про нього дасте Мені відповідь, то й Я вам скажу, якою владою Я це чиню.</p>
  <p class="verse" id="Matt.21.25"><sup><a href="#Matt.21.25" class="verse-number">25</a></sup> Іванове хрищення звідки було: із неба, чи від людей? Вони ж міркували собі й говорили: Коли скажемо: Із неба, відкаже Він нам: Чого ж ви йому не повірили?</p>
  <p class="verse" id="Matt.21.26"><sup><a href="#Matt.21.26" class="verse-number">26</a></sup> А як скажемо: Від людей, боїмося народу, бо Івана вважають усі за пророка.</p>
  <p class="verse" id="Matt.21.27"><sup><a href="#Matt.21.27" class="verse-number">27</a></sup> І сказали Ісусові в відповідь: Ми не знаємо. Відказав їм і Він: То й Я вам не скажу, якою владою Я це чиню.</p>
  <p class="verse" id="Matt.21.28"><sup><a href="#Matt.21.28" class="verse-number">28</a></sup> А як вам здається? Один чоловік мав двох синів. Прийшовши до першого, він сказав: Піди но, дитино, сьогодні, працюй у винограднику!</p>
  <p class="verse" id="Matt.21.29"><sup><a href="#Matt.21.29" class="verse-number">29</a></sup> А той відповів і сказав: Готовий, панотче, і не пішов.</p>
  <p class="verse" id="Matt.21.30"><sup><a href="#Matt.21.30" class="verse-number">30</a></sup> І, прийшовши до другого, так само сказав. А той відповів і сказав: Я не хочу. А потім покаявся, і пішов.</p>
  <p class="verse" id="Matt.21.31"><sup><a href="#Matt.21.31" class="verse-number">31</a></sup> Котрий же з двох учинив волю батькову? Вони кажуть: Останній. Ісус промовляє до них: Поправді кажу вам, що митники та блудодійки випереджують вас у Боже Царство.</p>
  <p class="verse" id="Matt.21.32"><sup><a href="#Matt.21.32" class="verse-number">32</a></sup> Бо прийшов був до вас дорогою праведности Іван, та йому не повірили ви, а митники та блудодійки йняли йому віри. А ви бачили, та проте не покаялися й опісля, щоб повірити йому.</p>
  <p class="verse" id="Matt.21.33"><sup><a href="#Matt.21.33" class="verse-number">33</a></sup> Послухайте іншої притчі. Був господар один. Насадив виноградника він, обгородив його муром, видовбав у ньому чавило, башту поставив, і віддав його винарям, та й пішов.</p>
  <p class="verse" id="Matt.21.34"><sup><a href="#Matt.21.34" class="verse-number">34</a></sup> Коли ж надійшов час плодів, він до винарів послав рабів своїх, щоб прийняти плоди свої.</p>
  <p class="verse" id="Matt.21.35"><sup><a href="#Matt.21.35" class="verse-number">35</a></sup> Винарі ж рабів його похапали, і одного побили, а другого замордували, а того вкаменували.</p>
  <p class="verse" id="Matt.21.36"><sup><a href="#Matt.21.36" class="verse-number">36</a></sup> Знов послав він інших рабів, більш як перше, та й їм учинили те саме.</p>
  <p class="verse" id="Matt.21.37"><sup><a href="#Matt.21.37" class="verse-number">37</a></sup> Нарешті послав до них сина свого і сказав: Посоромляться сина мого.</p>
  <p class="verse" id="Matt.21.38"><sup><a href="#Matt.21.38" class="verse-number">38</a></sup> Але винарі, як побачили сина, міркувати собі стали: Це спадкоємець; ходім, замордуймо його, і заберемо його спадщину!</p>
  <p class="verse" id="Matt.21.39"><sup><a href="#Matt.21.39" class="verse-number">39</a></sup> І, схопивши його, вони вивели за виноградник його, та й убили.</p>
  <p class="verse" id="Matt.21.40"><sup><a href="#Matt.21.40" class="verse-number">40</a></sup> Отож, як прибуде той пан виноградника, що зробить він тим винарям?</p>
  <p class="verse" id="Matt.21.41"><sup><a href="#Matt.21.41" class="verse-number">41</a></sup> Вони кажуть Йому: Злочинців погубить жорстоко, виноградника ж віддасть іншим винарям, що будуть плоди віддавати йому своєчасно.</p>
  <p class="verse" id="Matt.21.42"><sup><a href="#Matt.21.42" class="verse-number">42</a></sup> Ісус промовляє до них: Чи ви не читали ніколи в Писанні: Камінь, що його будівничі відкинули, той наріжним став каменем; від Господа сталося це, і дивне воно в очах наших!</p>
  <p class="verse" id="Matt.21.43"><sup><a href="#Matt.21.43" class="verse-number">43</a></sup> Тому кажу вам, що від вас Царство Боже відійметься, і дасться народові, що плоди його буде приносити.</p>
  <p class="verse" id="Matt.21.44"><sup><a href="#Matt.21.44" class="verse-number">44</a></sup> І хто впаде на цей камінь розіб'ється, а на кого він сам упаде то розчавить його.</p>
  <p class="verse" id="Matt.21.45"><sup><a href="#Matt.21.45" class="verse-number">45</a></sup> А як первосвященики та фарисеї почули ці притчі Його, то вони зрозуміли, що про них Він говорить.</p>
  <p class="verse" id="Matt.21.46"><sup><a href="#Matt.21.46" class="verse-number">46</a></sup> І намагались схопити Його, але побоялись людей, бо вважали Його за Пророка.</p>
  <h2>Chapter 22</h2>
  <p class="verse" id="Matt.22.1"><sup><a href="#Matt.22.1" class="verse-number">1</a></sup> А Ісус, відповідаючи, знов почав говорити їм притчами, кажучи:</p>
  <p class="verse" id="Matt.22.2"><sup><a href="#Matt.22.2" class="verse-number">2</a></sup> Царство Небесне подібне одному цареві, що весілля справляв був для сина свого.</p>
  <p class="verse" id="Matt.22.3"><sup><a href="#Matt.22.3" class="verse-number">3</a></sup> І послав він своїх рабів покликати тих, хто був на весілля запрошений, та ті не хотіли прийти.</p>
  <p class="verse" id="Matt.22.4"><sup><a href="#Matt.22.4" class="verse-number">4</a></sup> Знову послав він інших рабів, наказуючи: Скажіть запрошеним: Ось я приготував обід свій, закололи бики й відгодоване, і все готове. Ідіть на весілля!</p>
  <p class="verse" id="Matt.22.5"><sup><a href="#Matt.22.5" class="verse-number">5</a></sup> Та вони злегковажили та порозходились, той на поле своє, а той на свій торг.</p>
  <p class="verse" id="Matt.22.6"><sup><a href="#Matt.22.6" class="verse-number">6</a></sup> А останні, похапавши рабів його, знущалися, та й повбивали їх.</p>
  <p class="verse" id="Matt.22.7"><sup><a href="#Matt.22.7" class="verse-number">7</a></sup> І розгнівався цар, і послав своє військо, і вигубив тих убійників, а їхнє місто спалив.</p>
  <p class="verse" id="Matt.22.8"><sup><a href="#Matt.22.8" class="verse-number">8</a></sup> Тоді каже рабам своїм: Весілля готове, але недостойні були ті покликані.</p>
  <p class="verse" id="Matt.22.9"><sup><a href="#Matt.22.9" class="verse-number">9</a></sup> Тож підіть на роздоріжжя, і кого тільки спіткаєте, кличте їх на весілля.</p>
  <p class="verse" id="Matt.22.10"><sup><a href="#Matt.22.10" class="verse-number">10</a></sup> І вийшовши раби ті на роздоріжжя, зібрали всіх, кого тільки спіткали, злих і добрих. І весільна кімната гістьми переповнилась.</p>
  <p class="verse" id="Matt.22.11"><sup><a href="#Matt.22.11" class="verse-number">11</a></sup> Як прийшов же той цар на гостей подивитись, побачив там чоловіка, в одежу весільну не вбраного,</p>
  <p class="verse" id="Matt.22.12"><sup><a href="#Matt.22.12" class="verse-number">12</a></sup> та й каже йому: Як ти, друже, ввійшов сюди, не мавши одежі весільної? Той же мовчав.</p>
  <p class="verse" id="Matt.22.13"><sup><a href="#Matt.22.13" class="verse-number">13</a></sup> Тоді цар сказав своїм слугам: Зв'яжіть йому ноги та руки, та й киньте до зовнішньої темряви, буде плач там і скрегіт зубів...</p>
  <p class="verse" id="Matt.22.14"><sup><a href="#Matt.22.14" class="verse-number">14</a></sup> Бо багато покликаних, та вибраних мало.</p>
  <p class="verse" id="Matt.22.15"><sup><a href="#Matt.22.15" class="verse-number">15</a></sup> Тоді фарисеї пішли й умовлялись, як зловити на слові Його.</p>
  <p class="verse" id="Matt.22.16"><sup><a href="#Matt.22.16" class="verse-number">16</a></sup> І посилають до Нього своїх учнів із іродіянами, і кажуть: Учителю, знаємо ми, що Ти справедливий, і наставляєш на Божу дорогу правдиво, і не зважаєш ні на кого, бо на людське обличчя не дивишся Ти.</p>
  <p class="verse" id="Matt.22.17"><sup><a href="#Matt.22.17" class="verse-number">17</a></sup> Скажи ж нам, як здається Тобі: чи годиться давати податок для кесаря, чи ні?</p>
  <p class="verse" id="Matt.22.18"><sup><a href="#Matt.22.18" class="verse-number">18</a></sup> А Ісус, знавши їхнє лукавство, сказав: Чого ви, лицеміри, Мене випробовуєте?</p>
  <p class="verse" id="Matt.22.19"><sup><a href="#Matt.22.19" class="verse-number">19</a></sup> Покажіть Мені гріш податковий. І принесли динарія Йому.</p>
  <p class="verse" id="Matt.22.20"><sup><a href="#Matt.22.20" class="verse-number">20</a></sup> А Він каже до них: Чий це образ і напис?</p>
  <p class="verse" id="Matt.22.21"><sup><a href="#Matt.22.21" class="verse-number">21</a></sup> Ті відказують: Кесарів. Тоді каже Він їм: Тож віддайте кесареве кесареві, а Богові Боже.</p>
  <p class="verse" id="Matt.22.22"><sup><a href="#Matt.22.22" class="verse-number">22</a></sup> А почувши таке, вони диву далися. І, лишивши Його, відійшли.</p>
  <p class="verse" id="Matt.22.23"><sup><a href="#Matt.22.23" class="verse-number">23</a></sup> Того дня приступили до Нього саддукеї, що твердять, ніби нема воскресення, і запитали Його,</p>
  <p class="verse" id="Matt.22.24"><sup><a href="#Matt.22.24" class="verse-number">24</a></sup> та й сказали: Учителю, Мойсей наказав: Коли хто помре, не мавши дітей, то нехай його брат візьме вдову його, і відновить насіння для брата свого.</p>
  <p class="verse" id="Matt.22.25"><sup><a href="#Matt.22.25" class="verse-number">25</a></sup> Було ж у нас сім братів. І перший, одружившись, умер, і, не мавши насіння, зоставив дружину свою братові своєму.</p>
  <p class="verse" id="Matt.22.26"><sup><a href="#Matt.22.26" class="verse-number">26</a></sup> Так само і другий, і третій, аж до сьомого.</p>
  <p class="verse" id="Matt.22.27"><sup><a href="#Matt.22.27" class="verse-number">27</a></sup> А по всіх вмерла й жінка.</p>
  <p class="verse" id="Matt.22.28"><sup><a href="#Matt.22.28" class="verse-number">28</a></sup> Отож, у воскресенні котрому з сімох вона дружиною буде? Бо всі мали її.</p>
  <p class="verse" id="Matt.22.29"><sup><a href="#Matt.22.29" class="verse-number">29</a></sup> Ісус же промовив у відповідь їм: Помиляєтесь ви, не знавши писання, ні Божої сили.</p>
  <p class="verse" id="Matt.22.30"><sup><a href="#Matt.22.30" class="verse-number">30</a></sup> Бо в воскресенні ні женяться, ані заміж виходять, але як Анголи ті на небі.</p>
  <p class="verse" id="Matt.22.31"><sup><a href="#Matt.22.31" class="verse-number">31</a></sup> А про воскресення померлих хіба не читали прореченого вам від Бога, що каже:</p>
  <p class="verse" id="Matt.22.32"><sup><a href="#Matt.22.32" class="verse-number">32</a></sup> Я Бог Авраамів, і Бог Ісаків, і Бог Яковів; Бог не є Богом мертвих, а живих.</p>
  <p class="verse" id="Matt.22.33"><sup><a href="#Matt.22.33" class="verse-number">33</a></sup> А народ, чувши це, дивувався науці Його.</p>
  <p class="verse" id="Matt.22.34"><sup><a href="#Matt.22.34" class="verse-number">34</a></sup> Фарисеї ж, почувши, що Він уста замкнув саддукеям, зібралися разом.</p>
  <p class="verse" id="Matt.22.35"><sup><a href="#Matt.22.35" class="verse-number">35</a></sup> І спитався один із них, учитель Закону, Його випробовуючи й кажучи:</p>
  <p class="verse" id="Matt.22.36"><sup><a href="#Matt.22.36" class="verse-number">36</a></sup> Учителю, котра заповідь найбільша в Законі?</p>
  <p class="verse" id="Matt.22.37"><sup><a href="#Matt.22.37" class="verse-number">37</a></sup> Він же промовив йому: Люби Господа Бога свого всім серцем своїм, і всією душею своєю, і всією своєю думкою.</p>
  <p class="verse" id="Matt.22.38"><sup><a href="#Matt.22.38" class="verse-number">38</a></sup> Це найбільша й найперша заповідь.</p>
  <p class="verse" id="Matt.22.39"><sup><a href="#Matt.22.39" class="verse-number">39</a></sup> А друга однакова з нею: Люби свого ближнього, як самого себе.</p>
  <p class="verse" id="Matt.22.40"><sup><a href="#Matt.22.40" class="verse-number">40</a></sup> На двох оцих заповідях увесь Закон і Пророки стоять.</p>
  <p class="verse" id="Matt.22.41"><sup><a href="#Matt.22.41" class="verse-number">41</a></sup> Коли ж фарисеї зібрались, Ісус їх запитав,</p>
  <p class="verse" id="Matt.22.42"><sup><a href="#Matt.22.42" class="verse-number">42</a></sup> і сказав: Що ви думаєте про Христа? Чий Він син? Вони Йому кажуть: Давидів.</p>
  <p class="verse" id="Matt.22.43"><sup><a href="#Matt.22.43" class="verse-number">43</a></sup> Він до них промовляє: Як же то силою Духа Давид Його Господом зве, коли каже:</p>
  <p class="verse" id="Matt.22.44"><sup><a href="#Matt.22.44" class="verse-number">44</a></sup> Промовив Господь Господеві моєму: сядь праворуч Мене, доки не покладу Я Твоїх ворогів підніжком ногам Твоїм.</p>
  <p class="verse" id="Matt.22.45"><sup><a href="#Matt.22.45" class="verse-number">45</a></sup> Тож, коли Давид зве Його Господом, як же Він йому син?</p>
  <p class="verse" id="Matt.22.46"><sup><a href="#Matt.22.46" class="verse-number">46</a></sup> І ніхто не спромігся відповісти Йому ані слова... І ніхто з того дня не наважувався більш питати Його.</p>
  <h2>Chapter 23</h2>
  <p class="verse" id="Matt.23.1"><sup><a href="#Matt.23.1" class="verse-number">1</a></sup> Тоді промовив Ісус до народу й до учнів Своїх,</p>
  <p class="verse" id="Matt.23.2"><sup><a href="#Matt.23.2" class="verse-number">2</a></sup> і сказав: На сидінні Мойсеєвім усілися книжники та фарисеї.</p>
  <p class="verse" id="Matt.23.3"><sup><a href="#Matt.23.3" class="verse-number">3</a></sup> Тож усе, що вони скажуть вам, робіть і виконуйте; та за вчинками їхніми не робіть, бо говорять вони та не роблять того!</p>
  <p class="verse" id="Matt.23.4"><sup><a href="#Matt.23.4" class="verse-number">4</a></sup> Вони ж в'яжуть тяжкі тягарі, і кладуть їх на людські рамена, самі ж навіть пальцем своїм не хотять їх порушити...</p>
  <p class="verse" id="Matt.23.5"><sup><a href="#Matt.23.5" class="verse-number">5</a></sup> Усі ж учинки свої вони роблять, щоб їх бачили люди, і богомілля свої розширяють, і здовжують китиці.</p>
  <p class="verse" id="Matt.23.6"><sup><a href="#Matt.23.6" class="verse-number">6</a></sup> І люблять вони передніші місця на бенкетах, і передніші лавки в синагогах,</p>
  <p class="verse" id="Matt.23.7"><sup><a href="#Matt.23.7" class="verse-number">7</a></sup> і привіти на ринках, і щоб звали їх люди: Учителю!</p>
  <p class="verse" id="Matt.23.8"><sup><a href="#Matt.23.8" class="verse-number">8</a></sup> А ви вчителями не звіться, бо один вам Учитель, а ви всі брати.</p>
  <p class="verse" id="Matt.23.9"><sup><a href="#Matt.23.9" class="verse-number">9</a></sup> І не називайте нікого отцем на землі, бо один вам Отець, що на небі.</p>
  <p class="verse" id="Matt.23.10"><sup><a href="#Matt.23.10" class="verse-number">10</a></sup> І не звіться наставниками, бо один вам Наставник, Христос.</p>
  <p class="verse" id="Matt.23.11"><sup><a href="#Matt.23.11" class="verse-number">11</a></sup> Хто між вами найбільший, хай слугою вам буде!</p>
  <p class="verse" id="Matt.23.12"><sup><a href="#Matt.23.12" class="verse-number">12</a></sup> Хто бо підноситься, буде понижений, хто ж понижується, той піднесеться.</p>
  <p class="verse" id="Matt.23.13"><sup><a href="#Matt.23.13" class="verse-number">13</a></sup> Горе ж вам, книжники та фарисеї, лицеміри, що перед людьми зачиняєте Царство Небесне, бо й самі ви не входите, ані тих, хто хоче ввійти, увійти не пускаєте!</p>
  <p class="verse" id="Matt.23.14"><sup><a href="#Matt.23.14" class="verse-number">14</a></sup> Горе ж вам, книжники та фарисеї, лицеміри, що вдовині хати поїдаєте, і напоказ молитесь довго, через те осуд тяжчий ви приймете!</p>
  <p class="verse" id="Matt.23.15"><sup><a href="#Matt.23.15" class="verse-number">15</a></sup> Горе вам, книжники та фарисеї, лицеміри, що обходите море та землю, щоб придбати нововірця одного; а коли те стається, то робите його сином геєнни, вдвоє гіршим від вас!</p>
  <p class="verse" id="Matt.23.16"><sup><a href="#Matt.23.16" class="verse-number">16</a></sup> Горе вам, проводирі ви сліпі, що говорите: Коли хто поклянеться храмом, то нічого; а хто поклянеться золотом храму, то той винуватий.</p>
  <p class="verse" id="Matt.23.17"><sup><a href="#Matt.23.17" class="verse-number">17</a></sup> Нерозумні й сліпі, що бо більше: чи золото, чи той храм, що освячує золото?</p>
  <p class="verse" id="Matt.23.18"><sup><a href="#Matt.23.18" class="verse-number">18</a></sup> І: Коли хто поклянеться жертівником, то нічого, а хто поклянеться жертвою, що на нім, то він винуватий.</p>
  <p class="verse" id="Matt.23.19"><sup><a href="#Matt.23.19" class="verse-number">19</a></sup> Нерозумні й сліпі, що бо більше: чи жертва, чи той жертівник, що освячує жертву?</p>
  <p class="verse" id="Matt.23.20"><sup><a href="#Matt.23.20" class="verse-number">20</a></sup> Отож, хто клянеться жертівником, клянеться ним та всім, що на ньому.</p>
  <p class="verse" id="Matt.23.21"><sup><a href="#Matt.23.21" class="verse-number">21</a></sup> І хто храмом клянеться, клянеться ним та Тим, Хто живе в нім.</p>
  <p class="verse" id="Matt.23.22"><sup><a href="#Matt.23.22" class="verse-number">22</a></sup> І хто небом клянеться, клянеться Божим престолом і Тим, Хто на ньому сидить.</p>
  <p class="verse" id="Matt.23.23"><sup><a href="#Matt.23.23" class="verse-number">23</a></sup> Горе вам, книжники та фарисеї, лицеміри, що даєте десятину із м'яти, і ганусу й кмину, але найважливіше в Законі покинули: суд, милосердя та віру; це треба робити, і того не кидати.</p>
  <p class="verse" id="Matt.23.24"><sup><a href="#Matt.23.24" class="verse-number">24</a></sup> Проводирі ви сліпі, що відціджуєте комаря, а верблюда ковтаєте!</p>
  <p class="verse" id="Matt.23.25"><sup><a href="#Matt.23.25" class="verse-number">25</a></sup> Горе вам, книжники та фарисеї, лицеміри, що чистите зовнішність кухля та миски, а всередині повні вони здирства й кривди!</p>
  <p class="verse" id="Matt.23.26"><sup><a href="#Matt.23.26" class="verse-number">26</a></sup> Фарисею сліпий, очисти перше середину кухля, щоб чистий він був і назовні!</p>
  <p class="verse" id="Matt.23.27"><sup><a href="#Matt.23.27" class="verse-number">27</a></sup> Горе вам, книжники та фарисеї, лицеміри, що подібні до гробів побілених, які гарними зверху здаються, а всередині повні трупних кісток та всякої нечистости!</p>
  <p class="verse" id="Matt.23.28"><sup><a href="#Matt.23.28" class="verse-number">28</a></sup> Так і ви, назовні здаєтеся людям за праведних, а всередині повні лицемірства та беззаконня!</p>
  <p class="verse" id="Matt.23.29"><sup><a href="#Matt.23.29" class="verse-number">29</a></sup> Горе вам, книжники та фарисеї, лицеміри, що пророкам надгробники ставите, і праведникам прикрашаєте пам'ятники,</p>
  <p class="verse" id="Matt.23.30"><sup><a href="#Matt.23.30" class="verse-number">30</a></sup> та говорите: Якби ми жили за днів наших батьків, то ми не були б спільниками їхніми в крові пророків.</p>
  <p class="verse" id="Matt.23.31"><sup><a href="#Matt.23.31" class="verse-number">31</a></sup> Тим самим на себе свідкуєте, що сини ви убивців пророків.</p>
  <p class="verse" id="Matt.23.32"><sup><a href="#Matt.23.32" class="verse-number">32</a></sup> Доповніть і ви міру провини ваших батьків!</p>
  <p class="verse" id="Matt.23.33"><sup><a href="#Matt.23.33" class="verse-number">33</a></sup> О змії, о роде гадючий, як ви втечете від засуду до геєнни?</p>
  <p class="verse" id="Matt.23.34"><sup><a href="#Matt.23.34" class="verse-number">34</a></sup> І ось тому посилаю до вас Я пророків, і мудрих, і книжників; частину їх ви повбиваєте та розіпнете, а частину їх ви бичуватимете в синагогах своїх, і будете гнати з міста до міста.</p>
  <p class="verse" id="Matt.23.35"><sup><a href="#Matt.23.35" class="verse-number">35</a></sup> Щоб спала на вас уся праведна кров, що пролита була на землі, від крови Авеля праведного, аж до крови Захарія, Варахіїного сина, що ви замордували його між храмом і жертівником!</p>
  <p class="verse" id="Matt.23.36"><sup><a href="#Matt.23.36" class="verse-number">36</a></sup> Поправді кажу вам: Оце все спаде на рід цей!</p>
  <p class="verse" id="Matt.23.37"><sup><a href="#Matt.23.37" class="verse-number">37</a></sup> Єрусалиме, Єрусалиме, що вбиваєш пророків та каменуєш посланих до тебе! Скільки разів Я хотів зібрати діти твої, як та квочка збирає під крила курчаток своїх, та ви не захотіли!</p>
  <p class="verse" id="Matt.23.38"><sup><a href="#Matt.23.38" class="verse-number">38</a></sup> Ось ваш дім залишається порожній для вас!</p>
  <p class="verse" id="Matt.23.39"><sup><a href="#Matt.23.39" class="verse-number">39</a></sup> Говорю бо Я вам: Відтепер ви Мене не побачите, аж поки не скажете: Благословенний, Хто йде у Господнє Ім'я!</p>
  <h2>Chapter 24</h2>
  <p class="verse" id="Matt.24.1"><sup><a href="#Matt.24.1" class="verse-number">1</a></sup> І вийшов Ісус і від храму пішов. І підійшли Його учні, щоб Йому показати будинки храмові.</p>
  <p class="verse" id="Matt.24.2"><sup><a href="#Matt.24.2" class="verse-number">2</a></sup> Він же промовив у відповідь їм: Чи бачите ви все оце? Поправді кажу вам: Не залишиться тут навіть камінь на камені, який не зруйнується!...</p>
  <p class="verse" id="Matt.24.3"><sup><a href="#Matt.24.3" class="verse-number">3</a></sup> Коли ж Він сидів на Оливній горі, підійшли Його учні до Нього самотньо й спитали: Скажи нам, коли станеться це? І яка буде ознака приходу Твого й кінця віку?</p>
  <p class="verse" id="Matt.24.4"><sup><a href="#Matt.24.4" class="verse-number">4</a></sup> Ісус же промовив у відповідь їм: Стережіться, щоб вас хто не звів!</p>
  <p class="verse" id="Matt.24.5"><sup><a href="#Matt.24.5" class="verse-number">5</a></sup> Бо багато хто прийде в Ім'я Моє, кажучи: Я Христос. І зведуть багатьох.</p>
  <p class="verse" id="Matt.24.6"><sup><a href="#Matt.24.6" class="verse-number">6</a></sup> Ви ж про війни почуєте, і про воєнні чутки, глядіть, не лякайтесь, бо статись належить тому. Але це не кінець ще.</p>
  <p class="verse" id="Matt.24.7"><sup><a href="#Matt.24.7" class="verse-number">7</a></sup> Бо повстане народ на народ, і царство на царство, і голод, мор та землетруси настануть місцями.</p>
  <p class="verse" id="Matt.24.8"><sup><a href="#Matt.24.8" class="verse-number">8</a></sup> А все це початок терпінь породільних.</p>
  <p class="verse" id="Matt.24.9"><sup><a href="#Matt.24.9" class="verse-number">9</a></sup> На муки тоді видаватимуть вас, і вбиватимуть вас, і вас будуть ненавидіти всі народи за Ймення Моє.</p>
  <p class="verse" id="Matt.24.10"><sup><a href="#Matt.24.10" class="verse-number">10</a></sup> І багато-хто в той час спокусяться, і видавати один одного будуть, і один одного будуть ненавидіти.</p>
  <p class="verse" id="Matt.24.11"><sup><a href="#Matt.24.11" class="verse-number">11</a></sup> Постане багато фальшивих пророків, і зведуть багатьох.</p>
  <p class="verse" id="Matt.24.12"><sup><a href="#Matt.24.12" class="verse-number">12</a></sup> І через розріст беззаконства любов багатьох охолоне.</p>
  <p class="verse" id="Matt.24.13"><sup><a href="#Matt.24.13" class="verse-number">13</a></sup> А хто витерпить аж до кінця, той буде спасений!</p>
  <p class="verse" id="Matt.24.14"><sup><a href="#Matt.24.14" class="verse-number">14</a></sup> І проповідана буде ця Євангелія Царства по цілому світові, на свідоцтво народам усім. І тоді прийде кінець!</p>
  <p class="verse" id="Matt.24.15"><sup><a href="#Matt.24.15" class="verse-number">15</a></sup> Тож, коли ви побачите ту гидоту спустошення, що про неї звіщав був пророк Даниїл, на місці святому, хто читає, нехай розуміє,</p>
  <p class="verse" id="Matt.24.16"><sup><a href="#Matt.24.16" class="verse-number">16</a></sup> тоді ті, хто в Юдеї, нехай в гори втікають.</p>
  <p class="verse" id="Matt.24.17"><sup><a href="#Matt.24.17" class="verse-number">17</a></sup> Хто на покрівлі, нехай той не сходить узяти речі з дому свого.</p>
  <p class="verse" id="Matt.24.18"><sup><a href="#Matt.24.18" class="verse-number">18</a></sup> І хто на полі, хай назад не вертається взяти одежу свою.</p>
  <p class="verse" id="Matt.24.19"><sup><a href="#Matt.24.19" class="verse-number">19</a></sup> Горе ж вагітним і тим, хто годує грудьми, за днів тих!</p>
  <p class="verse" id="Matt.24.20"><sup><a href="#Matt.24.20" class="verse-number">20</a></sup> Моліться ж, щоб ваша втеча не сталась зимою, ані в суботу.</p>
  <p class="verse" id="Matt.24.21"><sup><a href="#Matt.24.21" class="verse-number">21</a></sup> Бо скорбота велика настане тоді, якої не було з первопочину світу аж досі й не буде.</p>
  <p class="verse" id="Matt.24.22"><sup><a href="#Matt.24.22" class="verse-number">22</a></sup> І коли б не вкоротились ті дні, не спаслася б ніяка людина; але через вибраних дні ті вкоротяться.</p>
  <p class="verse" id="Matt.24.23"><sup><a href="#Matt.24.23" class="verse-number">23</a></sup> Тоді, як хто скаже до вас: Ото, Христос тут чи Отам, не йміть віри.</p>
  <p class="verse" id="Matt.24.24"><sup><a href="#Matt.24.24" class="verse-number">24</a></sup> Бо постануть христи неправдиві, і неправдиві пророки, і будуть чинити великі ознаки та чуда, що звели б, коли б можна, і вибраних.</p>
  <p class="verse" id="Matt.24.25"><sup><a href="#Matt.24.25" class="verse-number">25</a></sup> Оце Я наперед вам сказав.</p>
  <p class="verse" id="Matt.24.26"><sup><a href="#Matt.24.26" class="verse-number">26</a></sup> А коли скажуть вам: Ось Він у пустині не виходьте, Ось Він у криївках не вірте!</p>
  <p class="verse" id="Matt.24.27"><sup><a href="#Matt.24.27" class="verse-number">27</a></sup> Бо як блискавка та вибігає зо сходу, і з'являється аж до заходу, так буде і прихід Сина Людського.</p>
  <p class="verse" id="Matt.24.28"><sup><a href="#Matt.24.28" class="verse-number">28</a></sup> Бо де труп, там зберуться орли.</p>
  <p class="verse" id="Matt.24.29"><sup><a href="#Matt.24.29" class="verse-number">29</a></sup> І зараз, по скорботі тих днів, сонце затьмиться, і місяць не дасть свого світла, і зорі попадають з неба, і сили небесні порушаться.</p>
  <p class="verse" id="Matt.24.30"><sup><a href="#Matt.24.30" class="verse-number">30</a></sup> І того часу на небі з'явиться знак Сина Людського, і тоді заголосять всі земні племена, і побачать вони Сина Людського, що йтиме на хмарах небесних із великою потугою й славою.</p>
  <p class="verse" id="Matt.24.31"><sup><a href="#Matt.24.31" class="verse-number">31</a></sup> І пошле Анголів Своїх Він із голосним сурмовим гуком, і зберуть Його вибраних від вітрів чотирьох, від кінців неба аж до кінців його.</p>
  <p class="verse" id="Matt.24.32"><sup><a href="#Matt.24.32" class="verse-number">32</a></sup> Від дерева ж фіґового навчіться прикладу: коли віття його вже розпукується, і кинеться листя, то ви знаєте, що близько вже літо.</p>
  <p class="verse" id="Matt.24.33"><sup><a href="#Matt.24.33" class="verse-number">33</a></sup> Так і ви: коли все це побачите, знайте, що близько, під дверима!</p>
  <p class="verse" id="Matt.24.34"><sup><a href="#Matt.24.34" class="verse-number">34</a></sup> Поправді кажу вам: не перейде цей рід, аж усе оце станеться.</p>
  <p class="verse" id="Matt.24.35"><sup><a href="#Matt.24.35" class="verse-number">35</a></sup> Небо й земля проминеться, але не минуться слова Мої!</p>
  <p class="verse" id="Matt.24.36"><sup><a href="#Matt.24.36" class="verse-number">36</a></sup> А про день той й годину не знає ніхто: ані Анголи небесні, ані Син, лише Сам Отець.</p>
  <p class="verse" id="Matt.24.37"><sup><a href="#Matt.24.37" class="verse-number">37</a></sup> Як було за днів Ноєвих, так буде і прихід Сина Людського.</p>
  <p class="verse" id="Matt.24.38"><sup><a href="#Matt.24.38" class="verse-number">38</a></sup> Бо так само, як за днів до потопу всі їли й пили, женилися й заміж виходили, аж до дня, коли Ной увійшов до ковчегу,</p>
  <p class="verse" id="Matt.24.39"><sup><a href="#Matt.24.39" class="verse-number">39</a></sup> і не знали, аж поки потоп не прийшов та й усіх не забрав, так буде і прихід Сина Людського.</p>
  <p class="verse" id="Matt.24.40"><sup><a href="#Matt.24.40" class="verse-number">40</a></sup> Будуть двоє на полі тоді, один візьметься, а другий полишиться.</p>
  <p class="verse" id="Matt.24.41"><sup><a href="#Matt.24.41" class="verse-number">41</a></sup> Дві будуть молоти на жорнах, одна візьметься, а друга полишиться.</p>
  <p class="verse" id="Matt.24.42"><sup><a href="#Matt.24.42" class="verse-number">42</a></sup> Тож пильнуйте, бо не знаєте, котрого дня прийде Господь ваш.</p>
  <p class="verse" id="Matt.24.43"><sup><a href="#Matt.24.43" class="verse-number">43</a></sup> Знайте ж це, що коли б знав господар, о котрій сторожі прийде злодій, то він пильнував би, і підкопати свого дому не дав би.</p>
  <p class="verse" id="Matt.24.44"><sup><a href="#Matt.24.44" class="verse-number">44</a></sup> Тому будьте готові й ви, бо прийде Син Людський тієї години, коли ви не думаєте!</p>
  <p class="verse" id="Matt.24.45"><sup><a href="#Matt.24.45" class="verse-number">45</a></sup> Хто ж вірний і мудрий раб, якого пан поставив над своїми челядниками давати своєчасно поживу для них?</p>
  <p class="verse" id="Matt.24.46"><sup><a href="#Matt.24.46" class="verse-number">46</a></sup> Блаженний той раб, що пан його прийде та знайде, що робить він так!</p>
  <p class="verse" id="Matt.24.47"><sup><a href="#Matt.24.47" class="verse-number">47</a></sup> Поправді кажу вам, що над цілим маєтком своїм він поставить його.</p>
  <p class="verse" id="Matt.24.48"><sup><a href="#Matt.24.48" class="verse-number">48</a></sup> А як той злий раб скаже у серці своїм: Забариться пан мій прийти,</p>
  <p class="verse" id="Matt.24.49"><sup><a href="#Matt.24.49" class="verse-number">49</a></sup> і зачне бити товаришів своїх, а їсти та пити з п'яницями,</p>
  <p class="verse" id="Matt.24.50"><sup><a href="#Matt.24.50" class="verse-number">50</a></sup> то пан того раба прийде дня, якого він не сподівається, і о годині, якої не знає.</p>
  <p class="verse" id="Matt.24.51"><sup><a href="#Matt.24.51" class="verse-number">51</a></sup> І він пополовині розітне його, і визначить долю йому з лицемірами, буде плач там і скрегіт зубів!</p>
  <h2>Chapter 25</h2>
  <p class="verse" id="Matt.25.1"><sup><a href="#Matt.25.1" class="verse-number">1</a></sup> Тоді Царство Небесне буде подібне до десяти дів, що побрали каганці свої, та й пішли зустрічати молодого.</p>
  <p class="verse" id="Matt.25.2"><sup><a href="#Matt.25.2" class="verse-number">2</a></sup> П'ять же з них нерозумні були, а п'ять мудрі.</p>
  <p class="verse" id="Matt.25.3"><sup><a href="#Matt.25.3" class="verse-number">3</a></sup> Нерозумні ж, узявши каганці, не взяли із собою оливи.</p>
  <p class="verse" id="Matt.25.4"><sup><a href="#Matt.25.4" class="verse-number">4</a></sup> А мудрі набрали оливи в посудинки разом із своїми каганцями.</p>
  <p class="verse" id="Matt.25.5"><sup><a href="#Matt.25.5" class="verse-number">5</a></sup> А коли забаривсь молодий, то всі задрімали й поснули.</p>
  <p class="verse" id="Matt.25.6"><sup><a href="#Matt.25.6" class="verse-number">6</a></sup> А опівночі крик залунав: Ось молодий, виходьте назустріч!</p>
  <p class="verse" id="Matt.25.7"><sup><a href="#Matt.25.7" class="verse-number">7</a></sup> Схопились тоді всі ті діви, і каганці свої наготували.</p>
  <p class="verse" id="Matt.25.8"><sup><a href="#Matt.25.8" class="verse-number">8</a></sup> Нерозумні ж сказали до мудрих: Дайте нам із своєї оливи, бо наші каганці ось гаснуть.</p>
  <p class="verse" id="Matt.25.9"><sup><a href="#Matt.25.9" class="verse-number">9</a></sup> Мудрі ж відповіли та сказали: Щоб, бува, нам і вам не забракло, краще вдайтеся до продавців, і купіть собі.</p>
  <p class="verse" id="Matt.25.10"><sup><a href="#Matt.25.10" class="verse-number">10</a></sup> І як вони купувати пішли, то прибув молодий; і готові ввійшли на весілля з ним, і замкнені двері були.</p>
  <p class="verse" id="Matt.25.11"><sup><a href="#Matt.25.11" class="verse-number">11</a></sup> А потім прийшла й решта дів і казала: Пане, пане, відчини нам!</p>
  <p class="verse" id="Matt.25.12"><sup><a href="#Matt.25.12" class="verse-number">12</a></sup> Він же в відповідь їм проказав: Поправді кажу вам, не знаю я вас!</p>
  <p class="verse" id="Matt.25.13"><sup><a href="#Matt.25.13" class="verse-number">13</a></sup> Тож пильнуйте, бо не знаєте ні дня, ні години, коли прийде Син Людський!</p>
  <p class="verse" id="Matt.25.14"><sup><a href="#Matt.25.14" class="verse-number">14</a></sup> Так само ж один чоловік, як відходив, покликав своїх рабів і передав їм добро своє.</p>
  <p class="verse" id="Matt.25.15"><sup><a href="#Matt.25.15" class="verse-number">15</a></sup> І одному він дав п'ять талантів, а другому два, а тому один, кожному за спроможністю його. І відійшов.</p>
  <p class="verse" id="Matt.25.16"><sup><a href="#Matt.25.16" class="verse-number">16</a></sup> А той, що взяв п'ять талантів, негайно пішов і орудував ними, і набув він п'ять інших талантів.</p>
  <p class="verse" id="Matt.25.17"><sup><a href="#Matt.25.17" class="verse-number">17</a></sup> Так само ж і той, що взяв два і він ще два інших набув.</p>
  <p class="verse" id="Matt.25.18"><sup><a href="#Matt.25.18" class="verse-number">18</a></sup> А той, що одного взяв, пішов та й закопав його в землю, і сховав срібло пана свого.</p>
  <p class="verse" id="Matt.25.19"><sup><a href="#Matt.25.19" class="verse-number">19</a></sup> По довгому ж часі вернувся пан тих рабів, та й від них зажадав обрахунку.</p>
  <p class="verse" id="Matt.25.20"><sup><a href="#Matt.25.20" class="verse-number">20</a></sup> І прийшов той, що взяв п'ять талантів, приніс іще п'ять талантів і сказав: Пане мій, п'ять талантів мені передав ти, ось я здобув інші п'ять талантів.</p>
  <p class="verse" id="Matt.25.21"><sup><a href="#Matt.25.21" class="verse-number">21</a></sup> Сказав же йому його пан: Гаразд, рабе добрий і вірний! Ти в малому був вірний, над великим поставлю тебе, увійди до радощів пана свого!</p>
  <p class="verse" id="Matt.25.22"><sup><a href="#Matt.25.22" class="verse-number">22</a></sup> Підійшов же й той, що взяв два таланти, і сказав: Два таланти мені передав ти, ось іще два таланти здобув я.</p>
  <p class="verse" id="Matt.25.23"><sup><a href="#Matt.25.23" class="verse-number">23</a></sup> казав йому пан його: Гаразд, рабе добрий і вірний! Ти в малому був вірний, над великим поставлю тебе, увійди до радощів пана свого!</p>
  <p class="verse" id="Matt.25.24"><sup><a href="#Matt.25.24" class="verse-number">24</a></sup> Підійшов же і той, що одного таланта взяв, і сказав: Я знав тебе, пане, що тверда ти людина, ти жнеш, де не сіяв, і збираєш, де не розсипав.</p>
  <p class="verse" id="Matt.25.25"><sup><a href="#Matt.25.25" class="verse-number">25</a></sup> І я побоявся, пішов і таланта твого сховав у землю. Ото маєш своє...</p>
  <p class="verse" id="Matt.25.26"><sup><a href="#Matt.25.26" class="verse-number">26</a></sup> І відповів його пан і сказав йому: Рабе лукавий і лінивий! Ти знав, що я жну, де не сіяв, і збираю, де не розсипав?</p>
  <p class="verse" id="Matt.25.27"><sup><a href="#Matt.25.27" class="verse-number">27</a></sup> Тож тобі було треба віддати гроші мої грошомінам, і, вернувшись, я взяв би з прибутком своє.</p>
  <p class="verse" id="Matt.25.28"><sup><a href="#Matt.25.28" class="verse-number">28</a></sup> Візьміть же від нього таланта, і віддайте тому, що десять талантів він має.</p>
  <p class="verse" id="Matt.25.29"><sup><a href="#Matt.25.29" class="verse-number">29</a></sup> Бо кожному, хто має, дасться йому та й додасться, хто ж не має, забереться від нього й те, що він має.</p>
  <p class="verse" id="Matt.25.30"><sup><a href="#Matt.25.30" class="verse-number">30</a></sup> А раба непотрібного вкиньте до зовнішньої темряви, буде плач там і скрегіт зубів!</p>
  <p class="verse" id="Matt.25.31"><sup><a href="#Matt.25.31" class="verse-number">31</a></sup> Коли ж прийде Син Людський у славі Своїй, і всі Анголи з Ним, тоді Він засяде на престолі слави Своєї.</p>
  <p class="verse" id="Matt.25.32"><sup><a href="#Matt.25.32" class="verse-number">32</a></sup> І перед Ним усі народи зберуться, і Він відділить одного від одного їх, як відділяє вівчар овець від козлів.</p>
  <p class="verse" id="Matt.25.33"><sup><a href="#Matt.25.33" class="verse-number">33</a></sup> І поставить Він вівці праворуч Себе, а козлята ліворуч.</p>
  <p class="verse" id="Matt.25.34"><sup><a href="#Matt.25.34" class="verse-number">34</a></sup> Тоді скаже Цар тим, хто праворуч Його: Прийдіть, благословенні Мого Отця, посядьте Царство, уготоване вам від закладин світу.</p>
  <p class="verse" id="Matt.25.35"><sup><a href="#Matt.25.35" class="verse-number">35</a></sup> Бо Я голодував був і ви нагодували Мене, прагнув і ви напоїли Мене, мандрівником Я був і Мене прийняли ви.</p>
  <p class="verse" id="Matt.25.36"><sup><a href="#Matt.25.36" class="verse-number">36</a></sup> Був нагий і Мене зодягли ви, слабував і Мене ви відвідали, у в'язниці Я був і прийшли ви до Мене.</p>
  <p class="verse" id="Matt.25.37"><sup><a href="#Matt.25.37" class="verse-number">37</a></sup> Тоді відповідять Йому праведні й скажуть: Господи, коли то Тебе ми голодного бачили і нагодували, або спрагненого і напоїли?</p>
  <p class="verse" id="Matt.25.38"><sup><a href="#Matt.25.38" class="verse-number">38</a></sup> Коли то Тебе мандрівником ми бачили і прийняли, чи нагим і зодягли?</p>
  <p class="verse" id="Matt.25.39"><sup><a href="#Matt.25.39" class="verse-number">39</a></sup> Коли то Тебе ми недужого бачили, чи в в'язниці і до Тебе прийшли?</p>
  <p class="verse" id="Matt.25.40"><sup><a href="#Matt.25.40" class="verse-number">40</a></sup> Цар відповість і промовить до них: Поправді кажу вам: що тільки вчинили ви одному з найменших братів Моїх цих, те Мені ви вчинили.</p>
  <p class="verse" id="Matt.25.41"><sup><a href="#Matt.25.41" class="verse-number">41</a></sup> Тоді скаже й тим, хто ліворуч: Ідіть ви від Мене, прокляті, у вічний огонь, що дияволові та його посланцям приготований.</p>
  <p class="verse" id="Matt.25.42"><sup><a href="#Matt.25.42" class="verse-number">42</a></sup> Бо Я голодував був і не нагодували Мене, прагнув і ви не напоїли Мене,</p>
  <p class="verse" id="Matt.25.43"><sup><a href="#Matt.25.43" class="verse-number">43</a></sup> мандрівником Я був і не прийняли ви Мене, був нагий і не зодягли ви Мене, слабий і в в'язниці і Мене не відвідали ви.</p>
  <p class="verse" id="Matt.25.44"><sup><a href="#Matt.25.44" class="verse-number">44</a></sup> Тоді відповідять і вони, промовляючи: Господи, коли то Тебе ми голодного бачили, або спрагненого, або мандрівником, чи нагого, чи недужого, чи в в'язниці і не послужили Тобі?</p>
  <p class="verse" id="Matt.25.45"><sup><a href="#Matt.25.45" class="verse-number">45</a></sup> Тоді Він відповість їм і скаже: Поправді кажу вам: чого тільки одному з найменших цих ви не вчинили, Мені не вчинили!</p>
  <p class="verse" id="Matt.25.46"><sup><a href="#Matt.25.46" class="verse-number">46</a></sup> І ці підуть на вічную муку, а праведники на вічне життя.</p>
  <h2>Chapter 26</h2>
  <p class="verse" id="Matt.26.1"><sup><a href="#Matt.26.1" class="verse-number">1</a></sup> І сталось, коли закінчив Ісус усі ці слова, Він сказав Своїм учням:</p>
  <p class="verse" id="Matt.26.2"><sup><a href="#Matt.26.2" class="verse-number">2</a></sup> Ви знаєте, що через два дні буде Пасха, і Людський Син буде виданий на розп'яття.</p>
  <p class="verse" id="Matt.26.3"><sup><a href="#Matt.26.3" class="verse-number">3</a></sup> Тоді первосвященики, і книжники, і старші народу зібралися в домі первосвященика, званого Кайяфою,</p>
  <p class="verse" id="Matt.26.4"><sup><a href="#Matt.26.4" class="verse-number">4</a></sup> і радилися, щоб підступом взяти Ісуса й забити.</p>
  <p class="verse" id="Matt.26.5"><sup><a href="#Matt.26.5" class="verse-number">5</a></sup> І вони говорили: Та не в свято, щоб бува колотнеча в народі не сталась.</p>
  <p class="verse" id="Matt.26.6"><sup><a href="#Matt.26.6" class="verse-number">6</a></sup> Коли ж Ісус був у Віфанії, у домі Симона прокаженого,</p>
  <p class="verse" id="Matt.26.7"><sup><a href="#Matt.26.7" class="verse-number">7</a></sup> підійшла одна жінка до Нього, маючи алябастрову пляшечку дорогоцінного мира, і вилила на Його голову, як сидів при столі Він.</p>
  <p class="verse" id="Matt.26.8"><sup><a href="#Matt.26.8" class="verse-number">8</a></sup> Як побачили ж учні це, то обурилися та й сказали: Нащо таке марнотратство?</p>
  <p class="verse" id="Matt.26.9"><sup><a href="#Matt.26.9" class="verse-number">9</a></sup> Бо дорого можна було б це продати, і віддати убогим.</p>
  <p class="verse" id="Matt.26.10"><sup><a href="#Matt.26.10" class="verse-number">10</a></sup> Зрозумівши Ісус, промовив до них: Чого прикрість ви робите жінці? Вона ж добрий учинок зробила Мені.</p>
  <p class="verse" id="Matt.26.11"><sup><a href="#Matt.26.11" class="verse-number">11</a></sup> Бо вбогих ви маєте завжди з собою, а Мене не постійно ви маєте.</p>
  <p class="verse" id="Matt.26.12"><sup><a href="#Matt.26.12" class="verse-number">12</a></sup> Бо, виливши миро оце на тіло Моє, вона те вчинила на похорон Мій.</p>
  <p class="verse" id="Matt.26.13"><sup><a href="#Matt.26.13" class="verse-number">13</a></sup> Поправді кажу вам: де тільки оця Євангелія проповідувана буде в цілому світі, на пам'ятку їй буде сказане й те, що зробила вона!</p>
  <p class="verse" id="Matt.26.14"><sup><a href="#Matt.26.14" class="verse-number">14</a></sup> Тоді один із Дванадцятьох, званий Юдою Іскаріотським, подався до первосвящеників,</p>
  <p class="verse" id="Matt.26.15"><sup><a href="#Matt.26.15" class="verse-number">15</a></sup> і сказав: Що хочете дати мені, і я вам Його видам? І вони йому виплатили тридцять срібняків.</p>
  <p class="verse" id="Matt.26.16"><sup><a href="#Matt.26.16" class="verse-number">16</a></sup> І він відтоді шукав слушного часу, щоб видати Його.</p>
  <p class="verse" id="Matt.26.17"><sup><a href="#Matt.26.17" class="verse-number">17</a></sup> А першого дня Опрісноків учні підійшли до Ісуса й сказали Йому: Де хочеш, щоб ми приготували пасху спожити Тобі?</p>
  <p class="verse" id="Matt.26.18"><sup><a href="#Matt.26.18" class="verse-number">18</a></sup> А Він відказав: Ідіть до такого то в місто, і перекажіть йому: каже Вчитель: час Мій близький, справлю Пасху з Своїми учнями в тебе.</p>
  <p class="verse" id="Matt.26.19"><sup><a href="#Matt.26.19" class="verse-number">19</a></sup> І учні зробили, як звелів їм Ісус, і зачали пасху готувати.</p>
  <p class="verse" id="Matt.26.20"><sup><a href="#Matt.26.20" class="verse-number">20</a></sup> А коли настав вечір, Він із дванадцятьма учнями сів за стіл.</p>
  <p class="verse" id="Matt.26.21"><sup><a href="#Matt.26.21" class="verse-number">21</a></sup> І, як вони споживали, Він сказав: Поправді кажу вам, що один із вас видасть Мене...</p>
  <p class="verse" id="Matt.26.22"><sup><a href="#Matt.26.22" class="verse-number">22</a></sup> А вони засмутилися тяжко, і кожен із них став питати Його: Чи не я то, о Господи?</p>
  <p class="verse" id="Matt.26.23"><sup><a href="#Matt.26.23" class="verse-number">23</a></sup> А Він відповів і промовив: Хто руку свою вмочить у миску зо Мною, той видасть Мене.</p>
  <p class="verse" id="Matt.26.24"><sup><a href="#Matt.26.24" class="verse-number">24</a></sup> Людський Син справді йде, як про Нього написано; але горе тому чоловікові, що видасть Людського Сина! Було б краще йому, коли б той чоловік не родився!</p>
  <p class="verse" id="Matt.26.25"><sup><a href="#Matt.26.25" class="verse-number">25</a></sup> Юда ж, зрадник Його, відповів і сказав: Чи не я то, Учителю? Відказав Він йому: Ти сказав...</p>
  <p class="verse" id="Matt.26.26"><sup><a href="#Matt.26.26" class="verse-number">26</a></sup> Як вони ж споживали, Ісус узяв хліб, і поблагословив, поламав, і давав Своїм учням, і сказав: Прийміть, споживайте, це тіло Моє.</p>
  <p class="verse" id="Matt.26.27"><sup><a href="#Matt.26.27" class="verse-number">27</a></sup> А взявши чашу, і подяку вчинивши, Він подав їм і сказав: Пийте з неї всі,</p>
  <p class="verse" id="Matt.26.28"><sup><a href="#Matt.26.28" class="verse-number">28</a></sup> бо це кров Моя Нового Заповіту, що за багатьох проливається на відпущення гріхів!</p>
  <p class="verse" id="Matt.26.29"><sup><a href="#Matt.26.29" class="verse-number">29</a></sup> Кажу ж вам, що віднині не питиму Я від оцього плоду виноградного аж до дня, коли з вами його новим питиму в Царстві Мого Отця.</p>
  <p class="verse" id="Matt.26.30"><sup><a href="#Matt.26.30" class="verse-number">30</a></sup> А коли відспівали вони, то на гору Оливну пішли.</p>
  <p class="verse" id="Matt.26.31"><sup><a href="#Matt.26.31" class="verse-number">31</a></sup> Промовляє тоді їм Ісус: Усі ви через Мене спокуситеся ночі цієї. Бо написано: Уражу пастиря, і розпорошаться вівці отари.</p>
  <p class="verse" id="Matt.26.32"><sup><a href="#Matt.26.32" class="verse-number">32</a></sup> По воскресенні ж Своїм Я вас випереджу в Галілеї.</p>
  <p class="verse" id="Matt.26.33"><sup><a href="#Matt.26.33" class="verse-number">33</a></sup> А Петро відповів і сказав Йому: Якби й усі спокусились про Тебе, я не спокушуся ніколи.</p>
  <p class="verse" id="Matt.26.34"><sup><a href="#Matt.26.34" class="verse-number">34</a></sup> Промовив до нього Ісус: Поправді кажу тобі, що ночі цієї, перше ніж заспіває півень, відречешся ти тричі від Мене...</p>
  <p class="verse" id="Matt.26.35"><sup><a href="#Matt.26.35" class="verse-number">35</a></sup> Говорить до Нього Петро: Коли б мені навіть умерти з Тобою, я не відречуся від Тебе! Так сказали й усі учні.</p>
  <p class="verse" id="Matt.26.36"><sup><a href="#Matt.26.36" class="verse-number">36</a></sup> Тоді з ними приходить Ісус до місцевости, званої Гефсиманія, і промовляє до учнів: Посидьте ви тут, аж поки піду й помолюся отам.</p>
  <p class="verse" id="Matt.26.37"><sup><a href="#Matt.26.37" class="verse-number">37</a></sup> І, взявши Петра й двох синів Зеведеєвих, зачав сумувати й тужити.</p>
  <p class="verse" id="Matt.26.38"><sup><a href="#Matt.26.38" class="verse-number">38</a></sup> Тоді промовляє до них: Обгорнена сумом смертельним душа Моя! Залишіться тут, і попильнуйте зо Мною...</p>
  <p class="verse" id="Matt.26.39"><sup><a href="#Matt.26.39" class="verse-number">39</a></sup> І, трохи далі пройшовши, упав Він долілиць, та молився й благав: Отче Мій, коли можна, нехай обмине ця чаша Мене... Та проте, не як Я хочу, а як Ти...</p>
  <p class="verse" id="Matt.26.40"><sup><a href="#Matt.26.40" class="verse-number">40</a></sup> І, вернувшись до учнів, знайшов їх, що спали, і промовив Петрові: Отак, не змогли ви й однієї години попильнувати зо Мною?...</p>
  <p class="verse" id="Matt.26.41"><sup><a href="#Matt.26.41" class="verse-number">41</a></sup> Пильнуйте й моліться, щоб не впасти на спробу, бадьорий бо дух, але немічне тіло.</p>
  <p class="verse" id="Matt.26.42"><sup><a href="#Matt.26.42" class="verse-number">42</a></sup> Відійшовши ще вдруге, Він молився й благав: Отче Мій, як ця чаша не може минути Мене, щоб не пити її, нехай станеться воля Твоя!</p>
  <p class="verse" id="Matt.26.43"><sup><a href="#Matt.26.43" class="verse-number">43</a></sup> І, прийшовши, ізнову знайшов їх, що спали, бо зважніли їм очі були.</p>
  <p class="verse" id="Matt.26.44"><sup><a href="#Matt.26.44" class="verse-number">44</a></sup> І, залишивши їх, знов пішов, і помолився втретє, те саме слово промовивши.</p>
  <p class="verse" id="Matt.26.45"><sup><a href="#Matt.26.45" class="verse-number">45</a></sup> Потому приходить до учнів і їм промовляє: Ви ще далі спите й спочиваєте? Ось година наблизилась, і до рук грішникам виданий буде Син Людський...</p>
  <p class="verse" id="Matt.26.46"><sup><a href="#Matt.26.46" class="verse-number">46</a></sup> Уставайте, ходім, ось наблизився Мій зрадник!</p>
  <p class="verse" id="Matt.26.47"><sup><a href="#Matt.26.47" class="verse-number">47</a></sup> І коли Він іще говорив, аж ось прийшов Юда, один із Дванадцятьох, а з ним люду багато від первосвящеників і старших народу з мечами та киями.</p>
  <p class="verse" id="Matt.26.48"><sup><a href="#Matt.26.48" class="verse-number">48</a></sup> А зрадник Його дав був знака їм, кажучи: Кого поцілую, то Він, беріть Його.</p>
  <p class="verse" id="Matt.26.49"><sup><a href="#Matt.26.49" class="verse-number">49</a></sup> І зараз Він підійшов до Ісуса й сказав: Радій, Учителю! І поцілував Його.</p>
  <p class="verse" id="Matt.26.50"><sup><a href="#Matt.26.50" class="verse-number">50</a></sup> Ісус же йому відказав: Чого, друже, прийшов ти? Тоді приступили та руки наклали на Ісуса, і схопили Його.</p>
  <p class="verse" id="Matt.26.51"><sup><a href="#Matt.26.51" class="verse-number">51</a></sup> А ось один із тих, що з Ісусом були, витягнув руку, і меча свого вихопив та й рубонув раба первосвященика, і відтяв йому вухо.</p>
  <p class="verse" id="Matt.26.52"><sup><a href="#Matt.26.52" class="verse-number">52</a></sup> Тоді промовляє до нього Ісус: Сховай свого меча в його місце, бо всі, хто візьме меча, від меча і загинуть.</p>
  <p class="verse" id="Matt.26.53"><sup><a href="#Matt.26.53" class="verse-number">53</a></sup> Чи ти думаєш, що не можу тепер упросити Свого Отця, і Він дасть Мені зараз більше дванадцяти леґіонів Анголів?</p>
  <p class="verse" id="Matt.26.54"><sup><a href="#Matt.26.54" class="verse-number">54</a></sup> Але як має збутись Писання, що так статися мусить?</p>
  <p class="verse" id="Matt.26.55"><sup><a href="#Matt.26.55" class="verse-number">55</a></sup> Тієї години промовив Ісус до народу: Немов на розбійника вийшли з мечами та киями, щоб узяти Мене! Я щоденно у храмі сидів і навчав, і Мене не взяли ви.</p>
  <p class="verse" id="Matt.26.56"><sup><a href="#Matt.26.56" class="verse-number">56</a></sup> Це ж сталось усе, щоб збулися писання пророків. Усі учні тоді залишили Його й повтікали...</p>
  <p class="verse" id="Matt.26.57"><sup><a href="#Matt.26.57" class="verse-number">57</a></sup> А вони схопили Ісуса, і повели до первосвященика Кайяфи, де зібралися книжники й старші.</p>
  <p class="verse" id="Matt.26.58"><sup><a href="#Matt.26.58" class="verse-number">58</a></sup> Петро ж здалека йшов услід за Ним аж до двору первосвященика, і, ввійшовши всередину, сів із службою, щоб бачити кінець.</p>
  <p class="verse" id="Matt.26.59"><sup><a href="#Matt.26.59" class="verse-number">59</a></sup> А первосвященики та ввесь синедріон шукали на Ісуса неправдивого свідчення, щоб смерть заподіяти Йому,</p>
  <p class="verse" id="Matt.26.60"><sup><a href="#Matt.26.60" class="verse-number">60</a></sup> і не знаходили, хоч кривосвідків багато підходило. Аж ось накінець з'явилися двоє,</p>
  <p class="verse" id="Matt.26.61"><sup><a href="#Matt.26.61" class="verse-number">61</a></sup> і сказали: Він говорив: Я можу зруйнувати храм Божий, і за три дні збудувати його.</p>
  <p class="verse" id="Matt.26.62"><sup><a href="#Matt.26.62" class="verse-number">62</a></sup> Тоді первосвященик устав і до Нього сказав: Ти нічого не відповідаєш на те, що свідчать супроти Тебе?</p>
  <p class="verse" id="Matt.26.63"><sup><a href="#Matt.26.63" class="verse-number">63</a></sup> Ісус же мовчав. І первосвященик сказав Йому: Заприсягаю Тебе Живим Богом, щоб нам Ти сказав, чи Христос Ти, Син Божий?</p>
  <p class="verse" id="Matt.26.64"><sup><a href="#Matt.26.64" class="verse-number">64</a></sup> Промовляє до нього Ісус: Ти сказав... А навіть повім вам: відтепер ви побачите Людського Сина, що сидітиме праворуч сили Божої, і на хмарах небесних приходитиме!</p>
  <p class="verse" id="Matt.26.65"><sup><a href="#Matt.26.65" class="verse-number">65</a></sup> Тоді первосвященик роздер одежу свою та й сказав: Він богозневажив! Нащо нам іще свідки потрібні? Ось ви чули тепер Його богозневагу!</p>
  <p class="verse" id="Matt.26.66"><sup><a href="#Matt.26.66" class="verse-number">66</a></sup> Як вам іздається? Вони ж відповіли та сказали: Повинен умерти!</p>
  <p class="verse" id="Matt.26.67"><sup><a href="#Matt.26.67" class="verse-number">67</a></sup> Тоді стали плювати на обличчя Йому, та бити по щоках Його, інші ж киями били,</p>
  <p class="verse" id="Matt.26.68"><sup><a href="#Matt.26.68" class="verse-number">68</a></sup> і казали: Пророкуй нам, Христе, хто то вдарив Тебе?...</p>
  <p class="verse" id="Matt.26.69"><sup><a href="#Matt.26.69" class="verse-number">69</a></sup> А Петро перед домом сидів на подвір'ї. І приступила до нього служниця одна та й сказала: І ти був з Ісусом Галілеянином!</p>
  <p class="verse" id="Matt.26.70"><sup><a href="#Matt.26.70" class="verse-number">70</a></sup> А він перед всіма відрікся, сказавши: Не відаю я, що ти кажеш...</p>
  <p class="verse" id="Matt.26.71"><sup><a href="#Matt.26.71" class="verse-number">71</a></sup> А коли до воріт він підходив, побачила інша його та й сказала приявним там людям: Оцей був з Ісусом Назарянином!</p>
  <p class="verse" id="Matt.26.72"><sup><a href="#Matt.26.72" class="verse-number">72</a></sup> І він знову відрікся та став присягатись: Не знаю Цього Чоловіка!...</p>
  <p class="verse" id="Matt.26.73"><sup><a href="#Matt.26.73" class="verse-number">73</a></sup> Підійшли ж трохи згодом присутні й сказали Петрові: І ти справді з отих, та й мова твоя виявляє тебе.</p>
  <p class="verse" id="Matt.26.74"><sup><a href="#Matt.26.74" class="verse-number">74</a></sup> Тоді він став клястись та божитись: Не знаю Цього Чоловіка! І заспівав півень хвилі тієї...</p>
  <p class="verse" id="Matt.26.75"><sup><a href="#Matt.26.75" class="verse-number">75</a></sup> І згадав Петро сказане слово Ісусове: Перше ніж заспіває півень, відречешся ти тричі від Мене. І, вийшовши звідти, він гірко заплакав...</p>
  <h2>Chapter 27</h2>
  <p class="verse" id="Matt.27.1"><sup><a href="#Matt.27.1" class="verse-number">1</a></sup> А коли настав ранок, усі первосвященики й старші народу зібрали нараду супроти Ісуса, щоб Йому заподіяти смерть.</p>
  <p class="verse" id="Matt.27.2"><sup><a href="#Matt.27.2" class="verse-number">2</a></sup> І, зв'язавши Його, повели, та й Понтію Пилату намісникові віддали.</p>
  <p class="verse" id="Matt.27.3"><sup><a href="#Matt.27.3" class="verse-number">3</a></sup> Тоді Юда, що видав Його, як побачив, що Його засудили, розкаявся, і вернув тридцять срібняків первосвященикам і старшим,</p>
  <p class="verse" id="Matt.27.4"><sup><a href="#Matt.27.4" class="verse-number">4</a></sup> та й сказав: Я згрішив, невинну кров видавши. Вони ж відказали: А нам що до того? Дивись собі сам...</p>
  <p class="verse" id="Matt.27.5"><sup><a href="#Matt.27.5" class="verse-number">5</a></sup> І, кинувши в храм срібняки, відійшов, а потому пішов, та й повісився...</p>
  <p class="verse" id="Matt.27.6"><sup><a href="#Matt.27.6" class="verse-number">6</a></sup> А первосвященики, як взяли срібняки, то сказали: Цього не годиться покласти до сховку церковного, це ж бо заплата за кров.</p>
  <p class="verse" id="Matt.27.7"><sup><a href="#Matt.27.7" class="verse-number">7</a></sup> А порадившись, купили на них поле ганчарське, щоб мандрівників ховати,</p>
  <p class="verse" id="Matt.27.8"><sup><a href="#Matt.27.8" class="verse-number">8</a></sup> чому й зветься те поле полем крови аж до сьогодні.</p>
  <p class="verse" id="Matt.27.9"><sup><a href="#Matt.27.9" class="verse-number">9</a></sup> Тоді справдилось те, що сказав був пророк Єремія, промовляючи: І взяли вони тридцять срібняків, заплату Оціненого, що Його оцінили сини Ізраїлеві,</p>
  <p class="verse" id="Matt.27.10"><sup><a href="#Matt.27.10" class="verse-number">10</a></sup> і дали їх за поле ганчарське, як Господь наказав був мені.</p>
  <p class="verse" id="Matt.27.11"><sup><a href="#Matt.27.11" class="verse-number">11</a></sup> Ісус же став перед намісником. І намісник Його запитав і сказав: Чи Ти Цар Юдейський? Ісус же йому відказав: Ти кажеш.</p>
  <p class="verse" id="Matt.27.12"><sup><a href="#Matt.27.12" class="verse-number">12</a></sup> Коли ж первосвященики й старші Його винуватили, Він нічого на те не відказував.</p>
  <p class="verse" id="Matt.27.13"><sup><a href="#Matt.27.13" class="verse-number">13</a></sup> Тоді каже до Нього Пилат: Чи не чуєш, як багато на Тебе свідкують?</p>
  <p class="verse" id="Matt.27.14"><sup><a href="#Matt.27.14" class="verse-number">14</a></sup> А Він ні на одне слово йому не відказував, так що намісник був дуже здивований.</p>
  <p class="verse" id="Matt.27.15"><sup><a href="#Matt.27.15" class="verse-number">15</a></sup> Мав же намісник звичай відпускати на свято народові в'язня одного, котрого хотіли вони.</p>
  <p class="verse" id="Matt.27.16"><sup><a href="#Matt.27.16" class="verse-number">16</a></sup> Був тоді в'язень відомий, що звався Варавва.</p>
  <p class="verse" id="Matt.27.17"><sup><a href="#Matt.27.17" class="verse-number">17</a></sup> І, як зібрались вони, то сказав їм Пилат: Котрого бажаєте, щоб я вам відпустив: Варавву, чи Ісуса, що зветься Христос?</p>
  <p class="verse" id="Matt.27.18"><sup><a href="#Matt.27.18" class="verse-number">18</a></sup> Бо він знав, що Його через заздрощі видали.</p>
  <p class="verse" id="Matt.27.19"><sup><a href="#Matt.27.19" class="verse-number">19</a></sup> Коли ж він сидів на суддевім сидінні, його дружина прислала сказати йому: Нічого не май з отим Праведником, бо сьогодні вві сні я багато терпіла з-за Нього...</p>
  <p class="verse" id="Matt.27.20"><sup><a href="#Matt.27.20" class="verse-number">20</a></sup> А первосвященики й старші попідмовляли народ, щоб просити за Варавву, а Ісусові смерть заподіяти.</p>
  <p class="verse" id="Matt.27.21"><sup><a href="#Matt.27.21" class="verse-number">21</a></sup> Намісник тоді відповів і сказав їм: Котрого ж із двох ви бажаєте, щоб я вам відпустив? Вони ж відказали: Варавву.</p>
  <p class="verse" id="Matt.27.22"><sup><a href="#Matt.27.22" class="verse-number">22</a></sup> Пилат каже до них: А що ж маю зробити з Ісусом, що зветься Христос? Усі закричали: Нехай розп'ятий буде!...</p>
  <p class="verse" id="Matt.27.23"><sup><a href="#Matt.27.23" class="verse-number">23</a></sup> А намісник спитав: Яке ж зло Він зробив? Вони ж зачали ще сильніше кричати й казати: Нехай розп'ятий буде!</p>
  <p class="verse" id="Matt.27.24"><sup><a href="#Matt.27.24" class="verse-number">24</a></sup> І, як побачив Пилат, що нічого не вдіє, а неспокій ще більший стається, набрав він води, та й перед народом умив свої руки й сказав: Я невинний у крові Його! Самі ви побачите...</p>
  <p class="verse" id="Matt.27.25"><sup><a href="#Matt.27.25" class="verse-number">25</a></sup> А ввесь народ відповів і сказав: На нас Його кров і на наших дітей!...</p>
  <p class="verse" id="Matt.27.26"><sup><a href="#Matt.27.26" class="verse-number">26</a></sup> Тоді відпустив їм Варавву, а Ісуса, збичувавши, він видав, щоб розп'ятий був.</p>
  <p class="verse" id="Matt.27.27"><sup><a href="#Matt.27.27" class="verse-number">27</a></sup> Тоді то намісникові вояки, до преторія взявши Ісуса, зібрали на Нього ввесь відділ.</p>
  <p class="verse" id="Matt.27.28"><sup><a href="#Matt.27.28" class="verse-number">28</a></sup> І, роздягнувши Його, багряницю наділи на Нього.</p>
  <p class="verse" id="Matt.27.29"><sup><a href="#Matt.27.29" class="verse-number">29</a></sup> І, сплівши з тернини вінка, поклали Йому на голову, а тростину в правицю Його. І, навколішки падаючи перед Ним, сміялися з Нього й казали: Радій, Царю Юдейський!</p>
  <p class="verse" id="Matt.27.30"><sup><a href="#Matt.27.30" class="verse-number">30</a></sup> І, плювавши на Нього, хапали тростину, та й по голові Його били...</p>
  <p class="verse" id="Matt.27.31"><sup><a href="#Matt.27.31" class="verse-number">31</a></sup> А коли назнущалися з Нього, зняли з Нього плаща, і зодягнули в одежу Його. І повели Його на розп'яття.</p>
  <p class="verse" id="Matt.27.32"><sup><a href="#Matt.27.32" class="verse-number">32</a></sup> А виходячи, стріли одного кірінеянина, Симон на ймення, його змусили нести для Нього хреста.</p>
  <p class="verse" id="Matt.27.33"><sup><a href="#Matt.27.33" class="verse-number">33</a></sup> І, прибувши на місце, що зветься Голгофа, цебто сказати Череповище,</p>
  <p class="verse" id="Matt.27.34"><sup><a href="#Matt.27.34" class="verse-number">34</a></sup> дали Йому пити вина, із гіркотою змішаного, та, покуштувавши, Він пити не схотів.</p>
  <p class="verse" id="Matt.27.35"><sup><a href="#Matt.27.35" class="verse-number">35</a></sup> А розп'явши Його, вони поділили одежу Його, кинувши жереба.</p>
  <p class="verse" id="Matt.27.36"><sup><a href="#Matt.27.36" class="verse-number">36</a></sup> І, посідавши, стерегли Його там.</p>
  <p class="verse" id="Matt.27.37"><sup><a href="#Matt.27.37" class="verse-number">37</a></sup> І напис провини Його помістили над Його головою: Це Ісус, Цар Юдейський.</p>
  <p class="verse" id="Matt.27.38"><sup><a href="#Matt.27.38" class="verse-number">38</a></sup> Тоді розп'ято з Ним двох розбійників: одного праворуч, а одного ліворуч.</p>
  <p class="verse" id="Matt.27.39"><sup><a href="#Matt.27.39" class="verse-number">39</a></sup> А хто побіч проходив, Його лихословили та головами своїми хитали,</p>
  <p class="verse" id="Matt.27.40"><sup><a href="#Matt.27.40" class="verse-number">40</a></sup> і казали: Ти, що храма руйнуєш та за три дні будуєш, спаси Самого Себе! Коли Ти Божий Син, то зійди з хреста!</p>
  <p class="verse" id="Matt.27.41"><sup><a href="#Matt.27.41" class="verse-number">41</a></sup> Так само ж і первосвященики з книжниками та старшими, насміхаючися, говорили:</p>
  <p class="verse" id="Matt.27.42"><sup><a href="#Matt.27.42" class="verse-number">42</a></sup> Він інших спасав, а Самого Себе не може спасти! Коли Цар Він Ізраїлів, нехай зійде тепер із хреста, і ми повіримо Йому!</p>
  <p class="verse" id="Matt.27.43"><sup><a href="#Matt.27.43" class="verse-number">43</a></sup> Покладав Він надію на Бога, нехай Той Його тепер визволить, якщо Він угодний Йому. Бо Він говорив: Я Син Божий...</p>
  <p class="verse" id="Matt.27.44"><sup><a href="#Matt.27.44" class="verse-number">44</a></sup> Також насміхалися з Нього й розбійники, що з Ним були розп'яті.</p>
  <p class="verse" id="Matt.27.45"><sup><a href="#Matt.27.45" class="verse-number">45</a></sup> А від години шостої аж до години дев'ятої темрява сталась по цілій землі!</p>
  <p class="verse" id="Matt.27.46"><sup><a href="#Matt.27.46" class="verse-number">46</a></sup> А коло години дев'ятої скрикнув Ісус гучним голосом, кажучи: Елі, Елі, лама савахтані? цебто: Боже Мій, Боже Мій, нащо Мене Ти покинув?...</p>
  <p class="verse" id="Matt.27.47"><sup><a href="#Matt.27.47" class="verse-number">47</a></sup> Дехто ж із тих, що стояли там, це почули й казали, що Він кличе Іллю.</p>
  <p class="verse" id="Matt.27.48"><sup><a href="#Matt.27.48" class="verse-number">48</a></sup> А один із них зараз побіг і взяв губку та, оцтом її наповнивши, настромив на тростину й давав Йому пити.</p>
  <p class="verse" id="Matt.27.49"><sup><a href="#Matt.27.49" class="verse-number">49</a></sup> Інші казали: Чекай но, побачмо, чи прийде Ілля визволяти Його.</p>
  <p class="verse" id="Matt.27.50"><sup><a href="#Matt.27.50" class="verse-number">50</a></sup> А Ісус знову голосом гучним іскрикнув, і духа віддав...</p>
  <p class="verse" id="Matt.27.51"><sup><a href="#Matt.27.51" class="verse-number">51</a></sup> І ось завіса у храмі роздерлась надвоє від верху аж додолу, і земля потряслася, і зачали розпадатися скелі,</p>
  <p class="verse" id="Matt.27.52"><sup><a href="#Matt.27.52" class="verse-number">52</a></sup> і повідкривались гроби, і повставало багато тіл спочилих святих,</p>
  <p class="verse" id="Matt.27.53"><sup><a href="#Matt.27.53" class="verse-number">53</a></sup> а з гробів повиходивши, по Його воскресенні, до міста святого ввійшли, і багатьом із'явились.</p>
  <p class="verse" id="Matt.27.54"><sup><a href="#Matt.27.54" class="verse-number">54</a></sup> А сотник та ті, що Ісуса з ним стерегли, як землетруса побачили, і те, що там сталося, налякалися дуже й казали: Він був справді Син Божий!</p>
  <p class="verse" id="Matt.27.55"><sup><a href="#Matt.27.55" class="verse-number">55</a></sup> Було там багато й жінок, що дивилися здалека, і що за Ісусом прийшли з Галілеї, і Йому прислуговували.</p>
  <p class="verse" id="Matt.27.56"><sup><a href="#Matt.27.56" class="verse-number">56</a></sup> Між ними була Марія Магдалина, і Марія, мати Якова й Йосипа, і мати синів Зеведеєвих.</p>
  <p class="verse" id="Matt.27.57"><sup><a href="#Matt.27.57" class="verse-number">57</a></sup> А коли настав вечір, то прийшов муж багатий із Ариматеї, на ім'я Йосип, що й сам був навчався в Ісуса.</p>
  <p class="verse" id="Matt.27.58"><sup><a href="#Matt.27.58" class="verse-number">58</a></sup> Він прийшов до Пилата й просив тіла Ісусового. Пилат ізвелів тоді видати.</p>
  <p class="verse" id="Matt.27.59"><sup><a href="#Matt.27.59" class="verse-number">59</a></sup> І взяв Йосип Ісусове тіло, обгорнув його плащаницею чистою,</p>
  <p class="verse" id="Matt.27.60"><sup><a href="#Matt.27.60" class="verse-number">60</a></sup> і поклав його в гробі новому своїм, що був висік у скелі. До дверей гробових привалив він великого каменя, та й відійшов.</p>
  <p class="verse" id="Matt.27.61"><sup><a href="#Matt.27.61" class="verse-number">61</a></sup> Була ж там Марія Магдалина та інша Марія, що сиділи насупроти гробу.</p>
  <p class="verse" id="Matt.27.62"><sup><a href="#Matt.27.62" class="verse-number">62</a></sup> А наступного дня, що за п'ятницею, до Пилата зібралися первосвященики та фарисеї,</p>
  <p class="verse" id="Matt.27.63"><sup><a href="#Matt.27.63" class="verse-number">63</a></sup> і сказали: Пригадали ми, пане, собі, що обманець отой, як живий іще був, то сказав: По трьох днях Я воскресну.</p>
  <p class="verse" id="Matt.27.64"><sup><a href="#Matt.27.64" class="verse-number">64</a></sup> Звели ж гріб стерегти аж до третього дня, щоб учні Його не прийшли, та й не вкрали Його, і не сказали народові: Він із мертвих воскрес! І буде остання обмана гірша за першу...</p>
  <p class="verse" id="Matt.27.65"><sup><a href="#Matt.27.65" class="verse-number">65</a></sup> Відказав їм Пилат: Сторожу ви маєте, ідіть, забезпечте, як знаєте.</p>
  <p class="verse" id="Matt.27.66"><sup><a href="#Matt.27.66" class="verse-number">66</a></sup> І вони відійшли, і, запечатавши каменя, біля гробу сторожу поставили.</p>
  <h2>Chapter 28</h2>
  <p class="verse" id="Matt.28.1"><sup><a href="#Matt.28.1" class="verse-number">1</a></sup> Як минула ж субота, на світанку дня першого в тижні, прийшла Марія Магдалина та інша Марія побачити гріб.</p>
  <p class="verse" id="Matt.28.2"><sup><a href="#Matt.28.2" class="verse-number">2</a></sup> І великий ось ставсь землетрус, бо зійшов із неба Ангол Господній, і, приступивши, відвалив від гробу каменя, та й сів на ньому.</p>
  <p class="verse" id="Matt.28.3"><sup><a href="#Matt.28.3" class="verse-number">3</a></sup> Його ж постать була, як та блискавка, а шати його були білі, як сніг.</p>
  <p class="verse" id="Matt.28.4"><sup><a href="#Matt.28.4" class="verse-number">4</a></sup> І від страху перед ним затряслася сторожа, та й стала, як мертва.</p>
  <p class="verse" id="Matt.28.5"><sup><a href="#Matt.28.5" class="verse-number">5</a></sup> А Ангол озвався й промовив жінкам: Не лякайтеся, бо я знаю, що Ісуса розп'ятого це ви шукаєте.</p>
  <p class="verse" id="Matt.28.6"><sup><a href="#Matt.28.6" class="verse-number">6</a></sup> Нема Його тут, бо воскрес, як сказав. Підійдіть, подивіться на місце, де знаходився Він.</p>
  <p class="verse" id="Matt.28.7"><sup><a href="#Matt.28.7" class="verse-number">7</a></sup> Ідіть же хутко, і скажіть Його учням, що воскрес Він із мертвих, і ото випереджує вас в Галілеї, там Його ви побачите. Ось, вам я звістив!</p>
  <p class="verse" id="Matt.28.8"><sup><a href="#Matt.28.8" class="verse-number">8</a></sup> І пішли вони хутко від гробу, зо страхом і великою радістю, і побігли, щоб учнів Його сповістити.</p>
  <p class="verse" id="Matt.28.9"><sup><a href="#Matt.28.9" class="verse-number">9</a></sup> Аж ось перестрів їх Ісус і сказав: Радійте! Вони ж підійшли, обняли Його ноги і вклонились Йому до землі.</p>
  <p class="verse" id="Matt.28.10"><sup><a href="#Matt.28.10" class="verse-number">10</a></sup> Промовляє тоді їм Ісус: Не лякайтесь! Ідіть, повідомте братів Моїх, нехай вони йдуть у Галілею, там побачать Мене!</p>
  <p class="verse" id="Matt.28.11"><sup><a href="#Matt.28.11" class="verse-number">11</a></sup> Коли ж вони йшли, ось дехто зо сторожі до міста прийшли та й первосвященикам розповіли все, що сталось.</p>
  <p class="verse" id="Matt.28.12"><sup><a href="#Matt.28.12" class="verse-number">12</a></sup> І, зібравшись зо старшими, вони врадили раду, і дали сторожі чимало срібняків,</p>
  <p class="verse" id="Matt.28.13"><sup><a href="#Matt.28.13" class="verse-number">13</a></sup> і сказали: Розповідайте: Його учні вночі прибули, і вкрали Його, як ми спали.</p>
  <p class="verse" id="Matt.28.14"><sup><a href="#Matt.28.14" class="verse-number">14</a></sup> Як почує ж намісник про це, то його ми переконаємо, і від клопоту визволимо вас.</p>
  <p class="verse" id="Matt.28.15"><sup><a href="#Matt.28.15" class="verse-number">15</a></sup> І, взявши вони срібняки, зробили, як навчено їх. І пронеслося слово оце між юдеями, і тримається аж до сьогодні.</p>
  <p class="verse" id="Matt.28.16"><sup><a href="#Matt.28.16" class="verse-number">16</a></sup> Одинадцять же учнів пішли в Галілею на гору, куди звелів їм Ісус.</p>
  <p class="verse" id="Matt.28.17"><sup><a href="#Matt.28.17" class="verse-number">17</a></sup> І як вони Його вгледіли, поклонились Йому до землі, а дехто вагався.</p>
  <p class="verse" id="Matt.28.18"><sup><a href="#Matt.28.18" class="verse-number">18</a></sup> А Ісус підійшов і промовив до них та й сказав: Дана Мені всяка влада на небі й на землі.</p>
  <p class="verse" id="Matt.28.19"><sup><a href="#Matt.28.19" class="verse-number">19</a></sup> Тож ідіть, і навчіть всі народи, христячи їх в Ім'я Отця, і Сина, і Святого Духа,</p>
  <p class="verse" id="Matt.28.20"><sup><a href="#Matt.28.20" class="verse-number">20</a></sup> навчаючи їх зберігати все те, що Я вам заповів. І ото, Я перебуватиму з вами повсякденно аж до кінця віку! Амінь</p>
</body>
</html>
