<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>До Євреїв</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>До Євреїв</h1>
  <h2>Chapter 1</h2>
  <p class="verse" id="Heb.1.1"><sup><a href="#Heb.1.1" class="verse-number">1</a></sup> Багато разів і багатьма способами в давнину промовляв був Бог до отців через пророків,</p>
  <p class="verse" id="Heb.1.2"><sup><a href="#Heb.1.2" class="verse-number">2</a></sup> а в останні ці дні промовляв Він до нас через Сина, що Його настановив за Наслідника всього, що Ним і віки Він створив.</p>
  <p class="verse" id="Heb.1.3"><sup><a href="#Heb.1.3" class="verse-number">3</a></sup> Він був сяєвом слави та образом істоти Його, тримав усе словом сили Своєї, учинив Собою очищення наших гріхів, і засів на правиці величности на висоті.</p>
  <p class="verse" id="Heb.1.4"><sup><a href="#Heb.1.4" class="verse-number">4</a></sup> Він остільки був ліпший понад Анголів, оскільки славніше за них успадкував Ім'я.</p>
  <p class="verse" id="Heb.1.5"><sup><a href="#Heb.1.5" class="verse-number">5</a></sup> Кому бо коли з Анголів Він промовив: Ти Мій Син, Я сьогодні Тебе породив! І знову: Я буду Йому за Отця, а Він Мені буде за Сина!</p>
  <p class="verse" id="Heb.1.6"><sup><a href="#Heb.1.6" class="verse-number">6</a></sup> І коли знов Він уводить на світ Перворідного, то говорить: І нехай Йому вклоняться всі Анголи Божі.</p>
  <p class="verse" id="Heb.1.7"><sup><a href="#Heb.1.7" class="verse-number">7</a></sup> А про Анголів Він говорить: Ти чиниш духів Анголами Своїми, а палючий огонь Своїми слугами.</p>
  <p class="verse" id="Heb.1.8"><sup><a href="#Heb.1.8" class="verse-number">8</a></sup> А про Сина: Престол Твій, о Боже, навік віку; берло Твого царювання берло праведности.</p>
  <p class="verse" id="Heb.1.9"><sup><a href="#Heb.1.9" class="verse-number">9</a></sup> Ти полюбив праведність, а беззаконня зненавидів; через це намастив Тебе, Боже, Твій Бог оливою радости більше, ніж друзів Твоїх.</p>
  <p class="verse" id="Heb.1.10"><sup><a href="#Heb.1.10" class="verse-number">10</a></sup> І: Ти, Господи, землю колись заклав, а небо то чин Твоїх рук.</p>
  <p class="verse" id="Heb.1.11"><sup><a href="#Heb.1.11" class="verse-number">11</a></sup> Загинуть вони, а Ти будеш стояти, всі вони, як той одяг, постаріють.</p>
  <p class="verse" id="Heb.1.12"><sup><a href="#Heb.1.12" class="verse-number">12</a></sup> Як одежу, їх зміниш, і минуться вони, а Ти завжди Той Самий, і роки Твої не закінчаться!</p>
  <p class="verse" id="Heb.1.13"><sup><a href="#Heb.1.13" class="verse-number">13</a></sup> Кому з Анголів Він промовив коли: Сядь праворуч Мене, доки не покладу Я Твоїх ворогів підніжком ногам Твоїм!</p>
  <p class="verse" id="Heb.1.14"><sup><a href="#Heb.1.14" class="verse-number">14</a></sup> Чи не всі вони духи служебні, що їх посилають на службу для тих, хто має спасіння вспадкувати?</p>
  <h2>Chapter 2</h2>
  <p class="verse" id="Heb.2.1"><sup><a href="#Heb.2.1" class="verse-number">1</a></sup> Через це подобає нам більше вважати на почуте, щоб ми не відпали коли.</p>
  <p class="verse" id="Heb.2.2"><sup><a href="#Heb.2.2" class="verse-number">2</a></sup> Коли бо те слово, що сказали його Анголи, було певне, а всякий переступ та непослух прийняли справедливу заплату,</p>
  <p class="verse" id="Heb.2.3"><sup><a href="#Heb.2.3" class="verse-number">3</a></sup> то як ми втечемо, коли ми не дбали про таке велике спасіння? Воно проповідувалося спочатку від Господа, ствердилося нам через тих, хто почув,</p>
  <p class="verse" id="Heb.2.4"><sup><a href="#Heb.2.4" class="verse-number">4</a></sup> коли Бог був засвідчив ознаками й чудами, і різними силами та обдаруванням Духом Святим із волі Своєї.</p>
  <p class="verse" id="Heb.2.5"><sup><a href="#Heb.2.5" class="verse-number">5</a></sup> Бо Він не піддав Анголам світ майбутній, що про нього говоримо.</p>
  <p class="verse" id="Heb.2.6"><sup><a href="#Heb.2.6" class="verse-number">6</a></sup> Але хтось десь засвідчив був, кажучи: Що є чоловік, що Ти пам'ятаєш про нього, і син людський, якого відвідуєш?</p>
  <p class="verse" id="Heb.2.7"><sup><a href="#Heb.2.7" class="verse-number">7</a></sup> Ти його вчинив мало меншим від Анголів, і честю й величністю Ти вінчаєш його, і поставив його над ділами рук Своїх,</p>
  <p class="verse" id="Heb.2.8"><sup><a href="#Heb.2.8" class="verse-number">8</a></sup> усе піддав Ти під ноги йому! А коли Він піддав йому все, то не залишив нічого йому непідданого. А тепер ще не бачимо, щоб піддане було йому все.</p>
  <p class="verse" id="Heb.2.9"><sup><a href="#Heb.2.9" class="verse-number">9</a></sup> Але бачимо Ісуса, мало чим уменшеним від Анголів, що за перетерплення смерти Він увінчаний честю й величністю, щоб за благодаттю Божою смерть скуштувати за всіх.</p>
  <p class="verse" id="Heb.2.10"><sup><a href="#Heb.2.10" class="verse-number">10</a></sup> Бо належало, щоб Той, що все ради Нього й усе від Нього, Хто до слави привів багато синів, Провідника їхнього спасіння вчинив досконалим через страждання.</p>
  <p class="verse" id="Heb.2.11"><sup><a href="#Heb.2.11" class="verse-number">11</a></sup> Бо Хто освячує, і ті, хто освячується усі від Одного. З цієї причини не соромиться Він звати братами їх, кажучи:</p>
  <p class="verse" id="Heb.2.12"><sup><a href="#Heb.2.12" class="verse-number">12</a></sup> Сповіщу про Ім'я Твоє браттям Своїм, буду хвалити Тебе серед Церкви!</p>
  <p class="verse" id="Heb.2.13"><sup><a href="#Heb.2.13" class="verse-number">13</a></sup> І ще: На Нього я буду надіятися! І ще: Ото Я та діти, яких Бог Мені дав.</p>
  <p class="verse" id="Heb.2.14"><sup><a href="#Heb.2.14" class="verse-number">14</a></sup> А що діти стали спільниками тіла та крови, то й Він став учасником їхнім, щоб смертю знищити того, хто має владу смерти, цебто диявола,</p>
  <p class="verse" id="Heb.2.15"><sup><a href="#Heb.2.15" class="verse-number">15</a></sup> та визволити тих усіх, хто все життя страхом смерти тримався в неволі.</p>
  <p class="verse" id="Heb.2.16"><sup><a href="#Heb.2.16" class="verse-number">16</a></sup> Бо приймає Він не Анголів, але Авраамове насіння.</p>
  <p class="verse" id="Heb.2.17"><sup><a href="#Heb.2.17" class="verse-number">17</a></sup> Тому мусів бути Він у всьому подібний братам, щоб стати милостивим та вірним Первосвящеником у Божих справах, для вблагання за гріхи людей.</p>
  <p class="verse" id="Heb.2.18"><sup><a href="#Heb.2.18" class="verse-number">18</a></sup> Бо в чому був Сам постраждав, випробовуваний, у тому Він може й випробовуваним помогти.</p>
  <h2>Chapter 3</h2>
  <p class="verse" id="Heb.3.1"><sup><a href="#Heb.3.1" class="verse-number">1</a></sup> Отож, святі брати, учасники небесного покликання, уважайте на Апостола й Первосвященика нашого ісповідання, Ісуса,</p>
  <p class="verse" id="Heb.3.2"><sup><a href="#Heb.3.2" class="verse-number">2</a></sup> що вірний Тому, Хто настановив Його, як був і Мойсей у всім домі Його,</p>
  <p class="verse" id="Heb.3.3"><sup><a href="#Heb.3.3" class="verse-number">3</a></sup> бо гідний Він вищої слави понад Мойсея, поскільки будівничий має більшу честь, аніж дім.</p>
  <p class="verse" id="Heb.3.4"><sup><a href="#Heb.3.4" class="verse-number">4</a></sup> Усякий бо дім хтось будує, а Той, хто все збудував, то Бог.</p>
  <p class="verse" id="Heb.3.5"><sup><a href="#Heb.3.5" class="verse-number">5</a></sup> І Мойсей вірний був у всім домі Його, як слуга, на свідоцтво того, що сказати повинно було.</p>
  <p class="verse" id="Heb.3.6"><sup><a href="#Heb.3.6" class="verse-number">6</a></sup> Христос же, як Син, у Його домі. А дім Його ми, коли тільки відвагу й похвалу надії додержимо певними аж до кінця.</p>
  <p class="verse" id="Heb.3.7"><sup><a href="#Heb.3.7" class="verse-number">7</a></sup> Тому то, як каже Дух Святий: Сьогодні, як голос Його ви почуєте,</p>
  <p class="verse" id="Heb.3.8"><sup><a href="#Heb.3.8" class="verse-number">8</a></sup> не робіть затверділими ваших сердець, як під час нарікань, за дня випробовування на пустині,</p>
  <p class="verse" id="Heb.3.9"><sup><a href="#Heb.3.9" class="verse-number">9</a></sup> де Мене випробовували отці ваші, Мене випробовували, і бачили працю Мою сорок років.</p>
  <p class="verse" id="Heb.3.10"><sup><a href="#Heb.3.10" class="verse-number">10</a></sup> Через це Я розгнівався був на той рід і сказав: Постійно вони блудять серцем, вони не пізнали доріг Моїх,</p>
  <p class="verse" id="Heb.3.11"><sup><a href="#Heb.3.11" class="verse-number">11</a></sup> тому Я присягнув був у гніві Своїм, що вони до Мого відпочинку не ввійдуть!</p>
  <p class="verse" id="Heb.3.12"><sup><a href="#Heb.3.12" class="verse-number">12</a></sup> Стережіться, брати, щоб у комусь із вас не було злого серця невірства, що воно відступало б від Бога Живого!</p>
  <p class="verse" id="Heb.3.13"><sup><a href="#Heb.3.13" class="verse-number">13</a></sup> Але кожного дня заохочуйте один одного, доки зветься Сьогодні, щоб запеклим не став котрий з вас через підступ гріха.</p>
  <p class="verse" id="Heb.3.14"><sup><a href="#Heb.3.14" class="verse-number">14</a></sup> Бо ми стали учасниками Христа, коли тільки почате життя ми затримаємо певним аж до кінця,</p>
  <p class="verse" id="Heb.3.15"><sup><a href="#Heb.3.15" class="verse-number">15</a></sup> аж поки говориться: Сьогодні, як голос Його ви почуєте, не робіть затверділими ваших сердець, як під час нарікань!</p>
  <p class="verse" id="Heb.3.16"><sup><a href="#Heb.3.16" class="verse-number">16</a></sup> Котрі бо, почувши, розгнівали Бога? Чи не всі, хто з Єгипту вийшов з Мойсеєм?</p>
  <p class="verse" id="Heb.3.17"><sup><a href="#Heb.3.17" class="verse-number">17</a></sup> На кого ж Він гнівався був сорок років? Хіба не на тих, хто згрішив, що їхні кості в пустині полягли?</p>
  <p class="verse" id="Heb.3.18"><sup><a href="#Heb.3.18" class="verse-number">18</a></sup> Проти кого Він був присягався, що не ввійдуть вони до Його відпочинку, як не проти неслухняних?</p>
  <p class="verse" id="Heb.3.19"><sup><a href="#Heb.3.19" class="verse-number">19</a></sup> І ми бачимо, що вони не змогли ввійти за невірство.</p>
  <h2>Chapter 4</h2>
  <p class="verse" id="Heb.4.1"><sup><a href="#Heb.4.1" class="verse-number">1</a></sup> Отже, біймося, коли зостається обітниця входу до Його відпочинку, щоб не виявилось, що хтось із вас опізнився.</p>
  <p class="verse" id="Heb.4.2"><sup><a href="#Heb.4.2" class="verse-number">2</a></sup> Бо Євангелія була звіщена нам, як і тим. Але не принесло пожитку їм слово почуте, бо воно не злучилося з вірою слухачів.</p>
  <p class="verse" id="Heb.4.3"><sup><a href="#Heb.4.3" class="verse-number">3</a></sup> Бо до Його відпочинку входимо ми, що ввірували, як Він провістив: Я присяг був у гніві Своїм, що до місця Мого відпочинку не ввійдуть вони, хоч діла Його були вчинені від закладин світу.</p>
  <p class="verse" id="Heb.4.4"><sup><a href="#Heb.4.4" class="verse-number">4</a></sup> Бо колись про день сьомий сказав Він отак: І Бог відпочив сьомого дня від усієї праці Своєї.</p>
  <p class="verse" id="Heb.4.5"><sup><a href="#Heb.4.5" class="verse-number">5</a></sup> А ще тут: До Мого відпочинку не ввійдуть вони!</p>
  <p class="verse" id="Heb.4.6"><sup><a href="#Heb.4.6" class="verse-number">6</a></sup> Коли ж залишається ото, що деякі ввійдуть до нього, а ті, кому Євангелія була перше звіщена, не ввійшли за непослух,</p>
  <p class="verse" id="Heb.4.7"><sup><a href="#Heb.4.7" class="verse-number">7</a></sup> то ще призначає Він деякий день, сьогодні, бо через Давида говорить по такім довгім часі, як вище вже сказано: Сьогодні, як голос Його ви почуєте, не робіть затверділими ваших сердець!</p>
  <p class="verse" id="Heb.4.8"><sup><a href="#Heb.4.8" class="verse-number">8</a></sup> Бо коли б Ісус Навин дав їм відпочинок, то про інший день не казав би по цьому.</p>
  <p class="verse" id="Heb.4.9"><sup><a href="#Heb.4.9" class="verse-number">9</a></sup> Отож, людові Божому залишається суботство, спочинок.</p>
  <p class="verse" id="Heb.4.10"><sup><a href="#Heb.4.10" class="verse-number">10</a></sup> Хто бо ввійшов був у Його відпочинок, то й той відпочив від учинків своїх, як і Бог від Своїх.</p>
  <p class="verse" id="Heb.4.11"><sup><a href="#Heb.4.11" class="verse-number">11</a></sup> Отож, попильнуймо ввійти до того відпочинку, щоб ніхто не потрапив у непослух за прикладом тим.</p>
  <p class="verse" id="Heb.4.12"><sup><a href="#Heb.4.12" class="verse-number">12</a></sup> Бо Боже Слово живе та діяльне, гостріше від усякого меча обосічного, проходить воно аж до поділу душі й духа, суглобів та мозків, і спосібне судити думки та наміри серця.</p>
  <p class="verse" id="Heb.4.13"><sup><a href="#Heb.4.13" class="verse-number">13</a></sup> І немає створіння, щоб сховалось перед Ним, але все наге та відкрите перед очима Його, Йому дамо звіт!</p>
  <p class="verse" id="Heb.4.14"><sup><a href="#Heb.4.14" class="verse-number">14</a></sup> Отож, мавши великого Первосвященика, що небо перейшов, Ісуса, Сина Божого, тримаймося ісповідання нашого!</p>
  <p class="verse" id="Heb.4.15"><sup><a href="#Heb.4.15" class="verse-number">15</a></sup> Бо ми маємо не такого Первосвященика, що не міг би співчувати слабостям нашим, але випробуваного в усьому, подібно до нас, окрім гріха.</p>
  <p class="verse" id="Heb.4.16"><sup><a href="#Heb.4.16" class="verse-number">16</a></sup> Отож, приступаймо з відвагою до престолу благодаті, щоб прийняти милість та для своєчасної допомоги знайти благодать.</p>
  <h2>Chapter 5</h2>
  <p class="verse" id="Heb.5.1"><sup><a href="#Heb.5.1" class="verse-number">1</a></sup> Кожен бо первосвященик, що з-між людей вибирається, настановляється для людей на служіння Богові, щоб приносити дари та жертви за гріхи,</p>
  <p class="verse" id="Heb.5.2"><sup><a href="#Heb.5.2" class="verse-number">2</a></sup> і щоб міг співчувати недосвідченим та заблудженим, бо й сам він перейнятий слабістю.</p>
  <p class="verse" id="Heb.5.3"><sup><a href="#Heb.5.3" class="verse-number">3</a></sup> І тому він повинен як за людей, так само й за себе самого приносити жертви за гріхи.</p>
  <p class="verse" id="Heb.5.4"><sup><a href="#Heb.5.4" class="verse-number">4</a></sup> А чести цієї ніхто не бере сам собою, а покликаний Богом, як і Аарон.</p>
  <p class="verse" id="Heb.5.5"><sup><a href="#Heb.5.5" class="verse-number">5</a></sup> Так і Христос, не Сам Він прославив Себе, щоб Первосвящеником стати, а Той, що до Нього сказав: Ти Мій Син, Я сьогодні Тебе породив.</p>
  <p class="verse" id="Heb.5.6"><sup><a href="#Heb.5.6" class="verse-number">6</a></sup> Як і на іншому місці говорить: Ти Священик навіки за чином Мелхиседековим.</p>
  <p class="verse" id="Heb.5.7"><sup><a href="#Heb.5.7" class="verse-number">7</a></sup> Він за днів тіла Свого з голосінням великим та слізьми приніс був благання й молитви до Того, хто від смерти Його міг спасти, і був вислуханий за побожність Свою.</p>
  <p class="verse" id="Heb.5.8"><sup><a href="#Heb.5.8" class="verse-number">8</a></sup> І хоч Сином Він був, проте навчився послуху з того, що вистраждав був.</p>
  <p class="verse" id="Heb.5.9"><sup><a href="#Heb.5.9" class="verse-number">9</a></sup> А вдосконалившися, Він для всіх, хто слухняний Йому, спричинився для вічного спасіння,</p>
  <p class="verse" id="Heb.5.10"><sup><a href="#Heb.5.10" class="verse-number">10</a></sup> і від Бога був названий Первосвящеником за чином Мелхиседековим.</p>
  <p class="verse" id="Heb.5.11"><sup><a href="#Heb.5.11" class="verse-number">11</a></sup> Про це нам би треба багато казати, та висловити важко його, бо нездібні ви стали, щоб слухати.</p>
  <p class="verse" id="Heb.5.12"><sup><a href="#Heb.5.12" class="verse-number">12</a></sup> Ви бо за віком повинні б бути вчителями, але ви потребуєте ще, щоб хтось вас навчав перших початків Божого Слова. І ви стали такими, яким потрібне молоко, а не страва тверда.</p>
  <p class="verse" id="Heb.5.13"><sup><a href="#Heb.5.13" class="verse-number">13</a></sup> Бо хто молока вживає, той недосвідчений у слові правди, бо він немовля.</p>
  <p class="verse" id="Heb.5.14"><sup><a href="#Heb.5.14" class="verse-number">14</a></sup> А страва тверда для дорослих, що мають чуття, привчені звичкою розрізняти добро й зло.</p>
  <h2>Chapter 6</h2>
  <p class="verse" id="Heb.6.1"><sup><a href="#Heb.6.1" class="verse-number">1</a></sup> Тому полишімо початки науки Христа, та й звернімося до досконалости, і не кладімо знову засади покаяння від мертвих учинків та про віру в Бога,</p>
  <p class="verse" id="Heb.6.2"><sup><a href="#Heb.6.2" class="verse-number">2</a></sup> науки про хрищення, про покладання рук, про воскресіння мертвих та вічний суд.</p>
  <p class="verse" id="Heb.6.3"><sup><a href="#Heb.6.3" class="verse-number">3</a></sup> Зробимо й це, коли Бог дозволить.</p>
  <p class="verse" id="Heb.6.4"><sup><a href="#Heb.6.4" class="verse-number">4</a></sup> Не можна бо тих, що раз просвітились були, і скуштували небесного дару, і стали причасниками Духа Святого,</p>
  <p class="verse" id="Heb.6.5"><sup><a href="#Heb.6.5" class="verse-number">5</a></sup> і скуштували доброго Божого Слова та сили майбутнього віку,</p>
  <p class="verse" id="Heb.6.6"><sup><a href="#Heb.6.6" class="verse-number">6</a></sup> та й відпали, знов відновляти покаянням, коли вдруге вони розпинають у собі Сина Божого та зневажають.</p>
  <p class="verse" id="Heb.6.7"><sup><a href="#Heb.6.7" class="verse-number">7</a></sup> Бо земля, що п'є дощ, який падає часто на неї, і родить рослини, добрі для тих, хто їх і вирощує, вона благословення від Бога приймає.</p>
  <p class="verse" id="Heb.6.8"><sup><a href="#Heb.6.8" class="verse-number">8</a></sup> Але та, що приносить терня й будяччя, непотрібна вона та близька до прокляття, а кінець її спалення.</p>
  <p class="verse" id="Heb.6.9"><sup><a href="#Heb.6.9" class="verse-number">9</a></sup> Та ми сподіваємось, любі, кращого про вас, що спасіння тримаєтеся, хоч говоримо й так.</p>
  <p class="verse" id="Heb.6.10"><sup><a href="#Heb.6.10" class="verse-number">10</a></sup> Та не є Бог несправедливий, щоб забути діло ваше та працю любови, яку показали в Ім'я Його ви, що святим послужили та служите.</p>
  <p class="verse" id="Heb.6.11"><sup><a href="#Heb.6.11" class="verse-number">11</a></sup> Ми ж бажаємо, щоб кожен із вас виявляв таку саму завзятість на певність надії аж до кінця,</p>
  <p class="verse" id="Heb.6.12"><sup><a href="#Heb.6.12" class="verse-number">12</a></sup> щоб ви не розлінились, але переймали від тих, хто обітниці вспадковує вірою та терпеливістю.</p>
  <p class="verse" id="Heb.6.13"><sup><a href="#Heb.6.13" class="verse-number">13</a></sup> Бо Бог, обітницю давши Авраамові, як не міг ніким вищим поклястися, поклявся Сам Собою,</p>
  <p class="verse" id="Heb.6.14"><sup><a href="#Heb.6.14" class="verse-number">14</a></sup> говорячи: Поблагословити Я конче тебе поблагословлю, та розмножити розмножу тебе!</p>
  <p class="verse" id="Heb.6.15"><sup><a href="#Heb.6.15" class="verse-number">15</a></sup> І, терплячи довго отак, Авраам одержав обітницю.</p>
  <p class="verse" id="Heb.6.16"><sup><a href="#Heb.6.16" class="verse-number">16</a></sup> Бо люди клянуться вищим, і клятва на ствердження кінчає всяку їхню суперечку.</p>
  <p class="verse" id="Heb.6.17"><sup><a href="#Heb.6.17" class="verse-number">17</a></sup> Тому й Бог, хотівши переважно показати спадкоємцям обітниці незмінність волі Своєї, учинив те при помочі клятви,</p>
  <p class="verse" id="Heb.6.18"><sup><a href="#Heb.6.18" class="verse-number">18</a></sup> щоб у двох тих незмінних речах, що в них не можна сказати неправди Богові, мали потіху міцну ми, хто прибіг прийняти надію, що лежить перед нами,</p>
  <p class="verse" id="Heb.6.19"><sup><a href="#Heb.6.19" class="verse-number">19</a></sup> що вони для душі як котвиця, міцна та безпечна, що аж до середини входить за заслону,</p>
  <p class="verse" id="Heb.6.20"><sup><a href="#Heb.6.20" class="verse-number">20</a></sup> куди, як предтеча, за нас увійшов був Ісус, ставши навіки Первосвящеником за чином Мелхиседековим.</p>
  <h2>Chapter 7</h2>
  <p class="verse" id="Heb.7.1"><sup><a href="#Heb.7.1" class="verse-number">1</a></sup> Бо цей Мелхиседек, цар Салиму, священик Бога Всевишнього, що був стрів Авраама, як той вертався по поразці царів, і його поблагословив.</p>
  <p class="verse" id="Heb.7.2"><sup><a href="#Heb.7.2" class="verse-number">2</a></sup> Авраам відділив йому й десятину від усього, найперше бо він визначає цар правди, а потім цар Салиму, цебто цар миру.</p>
  <p class="verse" id="Heb.7.3"><sup><a href="#Heb.7.3" class="verse-number">3</a></sup> Він без батька, без матері, без родоводу, не мав ані початку днів, ані кінця життя, уподобився Божому Сину, пробуває священиком завжди.</p>
  <p class="verse" id="Heb.7.4"><sup><a href="#Heb.7.4" class="verse-number">4</a></sup> Побачте ж, який він великий, що йому й десятину з добичі найліпшої дав патріярх Авраам!</p>
  <p class="verse" id="Heb.7.5"><sup><a href="#Heb.7.5" class="verse-number">5</a></sup> Ті з синів Левієвих, що священство приймають, мають заповідь брати за Законом десятину з народу, цебто з братів своїх, хоч і вийшли вони з Авраамових стегон.</p>
  <p class="verse" id="Heb.7.6"><sup><a href="#Heb.7.6" class="verse-number">6</a></sup> Але цей, що не походить з їхнього роду, десятину одержав від Авраама, і поблагословив того, хто обітницю мав.</p>
  <p class="verse" id="Heb.7.7"><sup><a href="#Heb.7.7" class="verse-number">7</a></sup> І без усякої суперечки більший меншого благословляє.</p>
  <p class="verse" id="Heb.7.8"><sup><a href="#Heb.7.8" class="verse-number">8</a></sup> І тут люди смертельні беруть десятину, а там той, про якого засвідчується, що живе.</p>
  <p class="verse" id="Heb.7.9"><sup><a href="#Heb.7.9" class="verse-number">9</a></sup> І, щоб сказати отак, через Авраама і Левій, що бере десятини, дав сам десятини.</p>
  <p class="verse" id="Heb.7.10"><sup><a href="#Heb.7.10" class="verse-number">10</a></sup> Бо ще в батькових стегнах він був, коли стрів його Мелхиседек.</p>
  <p class="verse" id="Heb.7.11"><sup><a href="#Heb.7.11" class="verse-number">11</a></sup> Отож, коли б досконалість була через священство левитське, бо люди Закона одержали з ним, то яка ще потреба була, щоб Інший Священик повстав за чином Мелхиседековим, а не зватися за чином Аароновим?</p>
  <p class="verse" id="Heb.7.12"><sup><a href="#Heb.7.12" class="verse-number">12</a></sup> Коли бо священство зміняється, то з потреби буває переміна й Закону.</p>
  <p class="verse" id="Heb.7.13"><sup><a href="#Heb.7.13" class="verse-number">13</a></sup> Бо Той, що про Нього говориться це, належав до іншого племени, з якого ніхто не ставав був до жертівника.</p>
  <p class="verse" id="Heb.7.14"><sup><a href="#Heb.7.14" class="verse-number">14</a></sup> Бож відомо, що Господь наш походить від Юди, а про це плем'я, про священство його, нічого Мойсей не сказав.</p>
  <p class="verse" id="Heb.7.15"><sup><a href="#Heb.7.15" class="verse-number">15</a></sup> І ще більше відомо, коли повстає на подобу Мелхиседека Інший Священик,</p>
  <p class="verse" id="Heb.7.16"><sup><a href="#Heb.7.16" class="verse-number">16</a></sup> що був не за законом тілесної заповіді, але з сили незнищального життя.</p>
  <p class="verse" id="Heb.7.17"><sup><a href="#Heb.7.17" class="verse-number">17</a></sup> Бо свідчить: Ти Священик навіки за чином Мелхиседековим.</p>
  <p class="verse" id="Heb.7.18"><sup><a href="#Heb.7.18" class="verse-number">18</a></sup> Попередня бо заповідь відкладається через неміч її та некорисність.</p>
  <p class="verse" id="Heb.7.19"><sup><a href="#Heb.7.19" class="verse-number">19</a></sup> Бо не вдосконалив нічого Закон. Запроваджена ж краща надія, що нею ми наближуємось до Бога.</p>
  <p class="verse" id="Heb.7.20"><sup><a href="#Heb.7.20" class="verse-number">20</a></sup> І поскільки воно не без клятви,</p>
  <p class="verse" id="Heb.7.21"><sup><a href="#Heb.7.21" class="verse-number">21</a></sup> вони бо без клятви були священиками, Цей же з клятвою через Того, Хто говорить до Нього: Клявся Господь і не буде Він каятися: Ти Священик навіки за чином Мелхиседековим,</p>
  <p class="verse" id="Heb.7.22"><sup><a href="#Heb.7.22" class="verse-number">22</a></sup> то постільки Ісус став запорукою кращого Заповіту!</p>
  <p class="verse" id="Heb.7.23"><sup><a href="#Heb.7.23" class="verse-number">23</a></sup> І багато було їх священиків, бо смерть боронила лишатися їм,</p>
  <p class="verse" id="Heb.7.24"><sup><a href="#Heb.7.24" class="verse-number">24</a></sup> але Цей, що навіки лишається, безперестанне Священство Він має.</p>
  <p class="verse" id="Heb.7.25"><sup><a href="#Heb.7.25" class="verse-number">25</a></sup> Тому може Він завжди й спасати тих, хто через Нього до Бога приходить, бо Він завжди живий, щоб за них заступитись.</p>
  <p class="verse" id="Heb.7.26"><sup><a href="#Heb.7.26" class="verse-number">26</a></sup> Отакий бо потрібний нам Первосвященик: святий, незлобивий, невинний, відлучений від грішників, що вищий над небеса,</p>
  <p class="verse" id="Heb.7.27"><sup><a href="#Heb.7.27" class="verse-number">27</a></sup> що потреби не має щодня, як ті первосвященики, перше приносити жертви за власні гріхи, а потому за людські гріхи, бо Він це раз назавжди вчинив, принісши Самого Себе.</p>
  <p class="verse" id="Heb.7.28"><sup><a href="#Heb.7.28" class="verse-number">28</a></sup> Закон бо людей ставить первосвящениками, що немочі мають, але слово клятви, що воно за Законом, ставить Сина, Який досконалий навіки!</p>
  <h2>Chapter 8</h2>
  <p class="verse" id="Heb.8.1"><sup><a href="#Heb.8.1" class="verse-number">1</a></sup> Головна ж річ у тому, про що я говорю: маємо Первосвященика, що засів на небесах, по правиці престолу величности,</p>
  <p class="verse" id="Heb.8.2"><sup><a href="#Heb.8.2" class="verse-number">2</a></sup> що Він Священнослужитель святині й правдивої скинії, що її збудував був Господь, а не людина.</p>
  <p class="verse" id="Heb.8.3"><sup><a href="#Heb.8.3" class="verse-number">3</a></sup> Усякий бо первосвященик настановляється, щоб приносити дари та жертви, а тому було треба, щоб і Цей щось мав, що принести.</p>
  <p class="verse" id="Heb.8.4"><sup><a href="#Heb.8.4" class="verse-number">4</a></sup> Бо коли б на землі перебував, то не був би Він священиком, бо тут пробувають священики, що дари приносять за Законом.</p>
  <p class="verse" id="Heb.8.5"><sup><a href="#Heb.8.5" class="verse-number">5</a></sup> Вони служать образові й тіні небесного, як Мойсеєві сказано, коли мав докінчити скинію: Дивись бо, сказав, зроби все за зразком, що тобі на горі був показаний!</p>
  <p class="verse" id="Heb.8.6"><sup><a href="#Heb.8.6" class="verse-number">6</a></sup> А тепер одержав Він краще служіння, поскільки Він посередник і кращого заповіту, який на кращих обітницях був узаконений.</p>
  <p class="verse" id="Heb.8.7"><sup><a href="#Heb.8.7" class="verse-number">7</a></sup> Бо коли б отой перший був бездоганний, не шукалося б місця для другого.</p>
  <p class="verse" id="Heb.8.8"><sup><a href="#Heb.8.8" class="verse-number">8</a></sup> Бо їм докоряючи, каже: Ото дні надходять, говорить Господь, коли з домом Ізраїля й з Юдиним домом Я складу Заповіта Нового,</p>
  <p class="verse" id="Heb.8.9"><sup><a href="#Heb.8.9" class="verse-number">9</a></sup> не за заповітом, що його Я склав був з отцями їхніми дня, коли взяв їх за руку, щоб вивести їх із землі єгипетської. А що вони не залишилися в Моїм заповіті, то й Я їх покинув, говорить Господь!</p>
  <p class="verse" id="Heb.8.10"><sup><a href="#Heb.8.10" class="verse-number">10</a></sup> Оце Заповіт, що його Я складу по тих днях із домом Ізраїлевим, говорить Господь: Покладу Я Закони Свої в їхні думки, і на їхніх серцях напишу їх, і буду їм Богом, вони ж будуть народом Моїм!</p>
  <p class="verse" id="Heb.8.11"><sup><a href="#Heb.8.11" class="verse-number">11</a></sup> І кожен не буде навчати свого ближнього, і кожен брата свого, промовляючи: Пізнай Господа! Усі бо вони будуть знати Мене від малого та аж до великого з них!</p>
  <p class="verse" id="Heb.8.12"><sup><a href="#Heb.8.12" class="verse-number">12</a></sup> Буду бо Я милостивий до їхніх неправд, і їхніх гріхів не згадаю Я більш!</p>
  <p class="verse" id="Heb.8.13"><sup><a href="#Heb.8.13" class="verse-number">13</a></sup> Коли ж каже Новий Заповіт, то тим назвав перший старим. А що порохнявіє й старіє, те близьке до зотління.</p>
  <h2>Chapter 9</h2>
  <p class="verse" id="Heb.9.1"><sup><a href="#Heb.9.1" class="verse-number">1</a></sup> Мав же і перший заповіт постанови богослужби та світську святиню.</p>
  <p class="verse" id="Heb.9.2"><sup><a href="#Heb.9.2" class="verse-number">2</a></sup> Була бо уряджена перша скинія, яка зветься святиня, а в ній був свічник, і стіл, і жертвенні хліби.</p>
  <p class="verse" id="Heb.9.3"><sup><a href="#Heb.9.3" class="verse-number">3</a></sup> А за другою заслоною скинія, що зветься Святеє Святих.</p>
  <p class="verse" id="Heb.9.4"><sup><a href="#Heb.9.4" class="verse-number">4</a></sup> Мала вона золоту кадильницю й ковчега заповіту, усюди обкутого золотом, а в нім золота посудина з манною, і розцвіле жезло Ааронове та таблиці заповіту.</p>
  <p class="verse" id="Heb.9.5"><sup><a href="#Heb.9.5" class="verse-number">5</a></sup> А над ним херувими слави, що затінювали престола благодаті, про що говорити докладно тепер не потрібно.</p>
  <p class="verse" id="Heb.9.6"><sup><a href="#Heb.9.6" class="verse-number">6</a></sup> При такому ж урядженні до першої скинії входили завжди священики, правлячи служби Богові,</p>
  <p class="verse" id="Heb.9.7"><sup><a href="#Heb.9.7" class="verse-number">7</a></sup> а до другої раз на рік сам первосвященик, не без крови, яку він приносить за себе й за людські провини.</p>
  <p class="verse" id="Heb.9.8"><sup><a href="#Heb.9.8" class="verse-number">8</a></sup> Святий Дух виявляє оцим, що ще не відкрита дорога в святиню, коли ще стоїть перша скинія.</p>
  <p class="verse" id="Heb.9.9"><sup><a href="#Heb.9.9" class="verse-number">9</a></sup> Вона образ для часу теперішнього, за якого приносяться дари та жертви, що того не можуть вдосконалити, щодо сумління того, хто служить,</p>
  <p class="verse" id="Heb.9.10"><sup><a href="#Heb.9.10" class="verse-number">10</a></sup> що тільки в потравах та в напоях, та в різних обмиваннях, в уставах тілесних, установлено їх аж до часу направи.</p>
  <p class="verse" id="Heb.9.11"><sup><a href="#Heb.9.11" class="verse-number">11</a></sup> Але Христос, Первосвященик майбутнього доброго, прийшов із більшою й досконалішою скинією, нерукотворною, цебто не цього втворення,</p>
  <p class="verse" id="Heb.9.12"><sup><a href="#Heb.9.12" class="verse-number">12</a></sup> і не з кров'ю козлів та телят, але з власною кров'ю увійшов до святині один раз, та й набув вічне відкуплення.</p>
  <p class="verse" id="Heb.9.13"><sup><a href="#Heb.9.13" class="verse-number">13</a></sup> Бо коли кров козлів та телят та попіл із ялівок, як покропить нечистих, освячує їх на очищення тіла,</p>
  <p class="verse" id="Heb.9.14"><sup><a href="#Heb.9.14" class="verse-number">14</a></sup> скільки ж більш кров Христа, що Себе непорочного Богу приніс Святим Духом, очистить наше сумління від мертвих учинків, щоб служити нам Богові Живому!</p>
  <p class="verse" id="Heb.9.15"><sup><a href="#Heb.9.15" class="verse-number">15</a></sup> Тому Він Посередник Нового Заповіту, щоб через смерть, що була для відкуплення від переступів, учинених за першого заповіту, покликані прийняли обітницю вічного спадку.</p>
  <p class="verse" id="Heb.9.16"><sup><a href="#Heb.9.16" class="verse-number">16</a></sup> Бо де заповіт, там має відбутися смерть заповітника,</p>
  <p class="verse" id="Heb.9.17"><sup><a href="#Heb.9.17" class="verse-number">17</a></sup> заповіт бо важливий по мертвих, бо нічого не варт він, як живе заповітник.</p>
  <p class="verse" id="Heb.9.18"><sup><a href="#Heb.9.18" class="verse-number">18</a></sup> Тому й перший заповіт освячений був не без крови:</p>
  <p class="verse" id="Heb.9.19"><sup><a href="#Heb.9.19" class="verse-number">19</a></sup> Коли бо Мойсей сповістив був усі заповіді за Законом усьому народові, він узяв кров козлів та телят із водою й червоною вовною та з ісопом, та й покропив і саму оту книгу, і людей,</p>
  <p class="verse" id="Heb.9.20"><sup><a href="#Heb.9.20" class="verse-number">20</a></sup> проказуючи: Це кров заповіту, що його наказав для вас Бог!</p>
  <p class="verse" id="Heb.9.21"><sup><a href="#Heb.9.21" class="verse-number">21</a></sup> Так само і скинію, і ввесь посуд служебний покропив він кров'ю.</p>
  <p class="verse" id="Heb.9.22"><sup><a href="#Heb.9.22" class="verse-number">22</a></sup> І майже все за Законом кров'ю очищується, а без пролиття крови не має відпущення.</p>
  <p class="verse" id="Heb.9.23"><sup><a href="#Heb.9.23" class="verse-number">23</a></sup> Отож, треба було, щоб образи небесного очищалися цими, а небесне саме кращими від оцих жертвами.</p>
  <p class="verse" id="Heb.9.24"><sup><a href="#Heb.9.24" class="verse-number">24</a></sup> Бо Христос увійшов не в рукотворну святиню, що була на взір правдивої, але в саме небо, щоб з'явитись тепер перед Божим лицем за нас,</p>
  <p class="verse" id="Heb.9.25"><sup><a href="#Heb.9.25" class="verse-number">25</a></sup> і не тому, щоб часто приносити в жертву Себе, як первосвященик увіходить у святиню кожнорічно із кров'ю чужою,</p>
  <p class="verse" id="Heb.9.26"><sup><a href="#Heb.9.26" class="verse-number">26</a></sup> бо інакше Він мусів би часто страждати ще від закладин світу, а тепер Він з'явився один раз на схилку віків, щоб власною жертвою знищити гріх.</p>
  <p class="verse" id="Heb.9.27"><sup><a href="#Heb.9.27" class="verse-number">27</a></sup> І як людям призначено вмерти один раз, потім же суд,</p>
  <p class="verse" id="Heb.9.28"><sup><a href="#Heb.9.28" class="verse-number">28</a></sup> так і Христос один раз був у жертву принесений, щоб понести гріхи багатьох, і не в справі гріха другий раз з'явитися тим, хто чекає Його на спасіння.</p>
  <h2>Chapter 10</h2>
  <p class="verse" id="Heb.10.1"><sup><a href="#Heb.10.1" class="verse-number">1</a></sup> Бо Закон, мавши тільки тінь майбутнього добра, а не самий образ речей, тими самими жертвами, що завжди щороку приносяться, не може ніколи вдосконалити тих, хто приступає.</p>
  <p class="verse" id="Heb.10.2"><sup><a href="#Heb.10.2" class="verse-number">2</a></sup> Інакше вони перестали б приноситись, бо ті, хто служить, очищені раз, уже б не мали жадної свідомости гріхів.</p>
  <p class="verse" id="Heb.10.3"><sup><a href="#Heb.10.3" class="verse-number">3</a></sup> Але в них спомин про гріхи буває щороку,</p>
  <p class="verse" id="Heb.10.4"><sup><a href="#Heb.10.4" class="verse-number">4</a></sup> бо тож неможливе, щоб кров биків та козлів здіймала гріхи!</p>
  <p class="verse" id="Heb.10.5"><sup><a href="#Heb.10.5" class="verse-number">5</a></sup> Тому то, входячи в світ, Він говорить: Жертви й приношення Ти не схотів, але тіло Мені приготував.</p>
  <p class="verse" id="Heb.10.6"><sup><a href="#Heb.10.6" class="verse-number">6</a></sup> Цілопалення й жертви покутної Ти не жадав.</p>
  <p class="verse" id="Heb.10.7"><sup><a href="#Heb.10.7" class="verse-number">7</a></sup> Тоді Я сказав: Ось іду, в звої книжки про Мене написано, щоб волю чинити Твою, Боже!</p>
  <p class="verse" id="Heb.10.8"><sup><a href="#Heb.10.8" class="verse-number">8</a></sup> Він вище сказав, що жертви й приносу, та цілопалення й жертви покутної, які за Законом приносяться, Ти не жадав і Собі не вподобав.</p>
  <p class="verse" id="Heb.10.9"><sup><a href="#Heb.10.9" class="verse-number">9</a></sup> Потому сказав: Ось іду, щоб волю Твою чинити, Боже. Відміняє Він перше, щоб друге поставити.</p>
  <p class="verse" id="Heb.10.10"><sup><a href="#Heb.10.10" class="verse-number">10</a></sup> У цій волі ми освячені жертвоприношенням тіла Ісуса Христа один раз.</p>
  <p class="verse" id="Heb.10.11"><sup><a href="#Heb.10.11" class="verse-number">11</a></sup> І кожен священик щоденно стоїть, служачи, і часто приносить жертви ті самі, що ніколи не можуть зняти гріхів.</p>
  <p class="verse" id="Heb.10.12"><sup><a href="#Heb.10.12" class="verse-number">12</a></sup> А Він за гріхи світу приніс жертву один раз, і назавжди по Божій правиці засів,</p>
  <p class="verse" id="Heb.10.13"><sup><a href="#Heb.10.13" class="verse-number">13</a></sup> далі чекаючи, аж вороги Його будуть покладені за підніжка Його ніг.</p>
  <p class="verse" id="Heb.10.14"><sup><a href="#Heb.10.14" class="verse-number">14</a></sup> Бо жертвоприношенням одним вдосконалив Він тих, хто освячується.</p>
  <p class="verse" id="Heb.10.15"><sup><a href="#Heb.10.15" class="verse-number">15</a></sup> Свідкує ж і Дух Святий нам, як говорить:</p>
  <p class="verse" id="Heb.10.16"><sup><a href="#Heb.10.16" class="verse-number">16</a></sup> Оце заповіт, що його по цих днях встановляю Я з ними, говорить Господь, Закони вої Я дам в їхні серця, і в їхніх думках напишу їх.</p>
  <p class="verse" id="Heb.10.17"><sup><a href="#Heb.10.17" class="verse-number">17</a></sup> А їхніх гріхів та несправедливостей їхніх Я більш не згадаю!</p>
  <p class="verse" id="Heb.10.18"><sup><a href="#Heb.10.18" class="verse-number">18</a></sup> А де їхнє відпущення, там нема вже жертвоприношення за гріхи.</p>
  <p class="verse" id="Heb.10.19"><sup><a href="#Heb.10.19" class="verse-number">19</a></sup> Отож, браття, ми маємо відвагу входити до святині кров'ю Ісусовою,</p>
  <p class="verse" id="Heb.10.20"><sup><a href="#Heb.10.20" class="verse-number">20</a></sup> новою й живою дорогою, яку нам обновив Він через завісу, цебто через тіло Своє,</p>
  <p class="verse" id="Heb.10.21"><sup><a href="#Heb.10.21" class="verse-number">21</a></sup> маємо й Великого Священика над домом Божим,</p>
  <p class="verse" id="Heb.10.22"><sup><a href="#Heb.10.22" class="verse-number">22</a></sup> то приступімо з щирим серцем, у повноті віри, окропивши серця від сумління лукавого та обмивши тіла чистою водою!</p>
  <p class="verse" id="Heb.10.23"><sup><a href="#Heb.10.23" class="verse-number">23</a></sup> Тримаймо непохитне визнання надії, вірний бо Той, Хто обіцяв.</p>
  <p class="verse" id="Heb.10.24"><sup><a href="#Heb.10.24" class="verse-number">24</a></sup> І уважаймо один за одним для заохоти до любови й до добрих учинків.</p>
  <p class="verse" id="Heb.10.25"><sup><a href="#Heb.10.25" class="verse-number">25</a></sup> Не кидаймо збору свого, як то звичай у деяких, але заохочуймося, і тим більше, скільки більше ви бачите, що зближається день той.</p>
  <p class="verse" id="Heb.10.26"><sup><a href="#Heb.10.26" class="verse-number">26</a></sup> Бо як ми грішимо самовільно, одержавши пізнання правди, то вже за гріхи не знаходиться жертви,</p>
  <p class="verse" id="Heb.10.27"><sup><a href="#Heb.10.27" class="verse-number">27</a></sup> а страшливе якесь сподівання суду та гнів палючий, що має пожерти противників.</p>
  <p class="verse" id="Heb.10.28"><sup><a href="#Heb.10.28" class="verse-number">28</a></sup> Хто відкидає Закона Мойсея, такий немилосердно вмирає при двох чи трьох свідках,</p>
  <p class="verse" id="Heb.10.29"><sup><a href="#Heb.10.29" class="verse-number">29</a></sup> скільки ж більшої муки, додумуєтеся? заслуговує той, хто потоптав Сина Божого, і хто кров заповіту, що нею освячений, за звичайну вважав, і хто Духа благодаті зневажив!</p>
  <p class="verse" id="Heb.10.30"><sup><a href="#Heb.10.30" class="verse-number">30</a></sup> Бо знаємо Того, Хто сказав: Мені помста належить, Я відплачу, говорить Господь. І ще: Господь буде судити народа Свого!</p>
  <p class="verse" id="Heb.10.31"><sup><a href="#Heb.10.31" class="verse-number">31</a></sup> Страшна річ упасти в руки Бога Живого!</p>
  <p class="verse" id="Heb.10.32"><sup><a href="#Heb.10.32" class="verse-number">32</a></sup> Згадайте ж про перші дні ваші, як ви просвітилися й витерпіли запеклу боротьбу страждань.</p>
  <p class="verse" id="Heb.10.33"><sup><a href="#Heb.10.33" class="verse-number">33</a></sup> Ви були то видовищем зневаги й знущання, то були учасниками тих, що жили так.</p>
  <p class="verse" id="Heb.10.34"><sup><a href="#Heb.10.34" class="verse-number">34</a></sup> Ви бо страждали й з ув'язненими, і грабунок свого майна прийняли з потіхою, відаючи, що маєте в небі для себе майно неминуще та краще.</p>
  <p class="verse" id="Heb.10.35"><sup><a href="#Heb.10.35" class="verse-number">35</a></sup> Тож не відкидайте відваги своєї, бо має велику нагороду вона.</p>
  <p class="verse" id="Heb.10.36"><sup><a href="#Heb.10.36" class="verse-number">36</a></sup> Бо вам терпеливість потрібна, щоб Божу волю вчинити й прийняти обітницю.</p>
  <p class="verse" id="Heb.10.37"><sup><a href="#Heb.10.37" class="verse-number">37</a></sup> Бо ще мало, дуже мало, і Той, хто має прийти, прийде й баритись не буде!</p>
  <p class="verse" id="Heb.10.38"><sup><a href="#Heb.10.38" class="verse-number">38</a></sup> А праведний житиме вірою. І: Коли захитається він, то душа Моя його не вподобає.</p>
  <p class="verse" id="Heb.10.39"><sup><a href="#Heb.10.39" class="verse-number">39</a></sup> Ми ж не з тих, хто хитається на загибіль, але віруємо на спасіння душі.</p>
  <h2>Chapter 11</h2>
  <p class="verse" id="Heb.11.1"><sup><a href="#Heb.11.1" class="verse-number">1</a></sup> А віра то підстава сподіваного, доказ небаченого.</p>
  <p class="verse" id="Heb.11.2"><sup><a href="#Heb.11.2" class="verse-number">2</a></sup> Бо нею засвідчені старші були.</p>
  <p class="verse" id="Heb.11.3"><sup><a href="#Heb.11.3" class="verse-number">3</a></sup> Вірою ми розуміємо, що віки Словом Божим збудовані, так що з невидимого сталось видиме.</p>
  <p class="verse" id="Heb.11.4"><sup><a href="#Heb.11.4" class="verse-number">4</a></sup> Вірою Авель приніс Богові жертву кращу, як Каїн; нею засвідчений був, що він праведний, як Бог свідчив про дари його; нею, і вмерши, він ще промовляє.</p>
  <p class="verse" id="Heb.11.5"><sup><a href="#Heb.11.5" class="verse-number">5</a></sup> Вірою Енох був перенесений на небо, щоб не бачити смерти; і його не знайшли, бо Бог переніс його. Бо раніш, як його перенесено, він був засвідчений, що Богові він догодив.</p>
  <p class="verse" id="Heb.11.6"><sup><a href="#Heb.11.6" class="verse-number">6</a></sup> Догодити ж без віри не можна. І той, хто до Бога приходить, мусить вірувати, що Він є, а тим, хто шукає Його, Він дає нагороду.</p>
  <p class="verse" id="Heb.11.7"><sup><a href="#Heb.11.7" class="verse-number">7</a></sup> Вірою Ной, як дістав був об'явлення про те, чого ще не бачив, побоявшись, зробив ковчега, щоб дім свій спасти; нею світ засудив він, і став спадкоємцем праведности, що з віри вона.</p>
  <p class="verse" id="Heb.11.8"><sup><a href="#Heb.11.8" class="verse-number">8</a></sup> Вірою Авраам, покликаний на місце, яке мав прийняти в спадщину, послухався та й пішов, не відаючи, куди йде.</p>
  <p class="verse" id="Heb.11.9"><sup><a href="#Heb.11.9" class="verse-number">9</a></sup> Вірою він перебував на Землі Обіцяній, як на чужій, і проживав у наметах з Ісаком та Яковом, співспадкоємцями тієї ж обітниці,</p>
  <p class="verse" id="Heb.11.10"><sup><a href="#Heb.11.10" class="verse-number">10</a></sup> бо чекав він міста, що має підвалини, що Бог його будівничий та творець.</p>
  <p class="verse" id="Heb.11.11"><sup><a href="#Heb.11.11" class="verse-number">11</a></sup> Вірою й Сара сама дістала силу прийняти насіння, і породила понад час свого віку, бо вірним вважала Того, Хто обітницю дав.</p>
  <p class="verse" id="Heb.11.12"><sup><a href="#Heb.11.12" class="verse-number">12</a></sup> Тому й від одного, та ще змертвілого, народилось так багато, як зорі небесні й пісок незчисленний край моря.</p>
  <p class="verse" id="Heb.11.13"><sup><a href="#Heb.11.13" class="verse-number">13</a></sup> Усі вони повмирали за вірою, не одержавши обітниць, але здалека бачили їх, і повітали, і вірували в них, та визнавали, що вони на землі чужаниці й приходьки.</p>
  <p class="verse" id="Heb.11.14"><sup><a href="#Heb.11.14" class="verse-number">14</a></sup> Бо ті, що говорять таке, виявляють, що шукають батьківщини.</p>
  <p class="verse" id="Heb.11.15"><sup><a href="#Heb.11.15" class="verse-number">15</a></sup> І коли б вони пам'ятали ту, що вийшли з неї, то мали б були час повернутись.</p>
  <p class="verse" id="Heb.11.16"><sup><a href="#Heb.11.16" class="verse-number">16</a></sup> Та бажають вони тепер кращої, цебто небесної, тому й Бог не соромиться їх, щоб звати Себе їхнім Богом, бо Він приготував їм місто.</p>
  <p class="verse" id="Heb.11.17"><sup><a href="#Heb.11.17" class="verse-number">17</a></sup> Вірою Авраам, випробовуваний, привів був на жертву Ісака, і, мавши обітницю, приніс однородженого,</p>
  <p class="verse" id="Heb.11.18"><sup><a href="#Heb.11.18" class="verse-number">18</a></sup> що йому було сказано: В Ісакові буде насіння тобі.</p>
  <p class="verse" id="Heb.11.19"><sup><a href="#Heb.11.19" class="verse-number">19</a></sup> Бо він розумів, що Бог має силу й воскресити з мертвих, тому й одержав його на прообраз.</p>
  <p class="verse" id="Heb.11.20"><sup><a href="#Heb.11.20" class="verse-number">20</a></sup> Вірою в майбутнє поблагословив Ісак Якова та Ісава.</p>
  <p class="verse" id="Heb.11.21"><sup><a href="#Heb.11.21" class="verse-number">21</a></sup> Вірою Яків, умираючи, поблагословив кожного сина Йосипового, і схилився на верх свого жезла.</p>
  <p class="verse" id="Heb.11.22"><sup><a href="#Heb.11.22" class="verse-number">22</a></sup> Вірою Йосип, умираючи, згадав про вихід синів Ізраїлевих та про кості свої заповів.</p>
  <p class="verse" id="Heb.11.23"><sup><a href="#Heb.11.23" class="verse-number">23</a></sup> Вірою Мойсей, як родився, переховувався батьками своїми три місяці, бо вони бачили, що гарне дитя, і не злякались наказу царевого.</p>
  <p class="verse" id="Heb.11.24"><sup><a href="#Heb.11.24" class="verse-number">24</a></sup> Вірою Мойсей, коли виріс, відрікся зватися сином дочки фараонової.</p>
  <p class="verse" id="Heb.11.25"><sup><a href="#Heb.11.25" class="verse-number">25</a></sup> Він хотів краще страждати з народом Божим, аніж мати дочасну гріховну потіху.</p>
  <p class="verse" id="Heb.11.26"><sup><a href="#Heb.11.26" class="verse-number">26</a></sup> Він наругу Христову вважав за більше багатство, ніж скарби єгипетські, бо він озирався на Божу нагороду.</p>
  <p class="verse" id="Heb.11.27"><sup><a href="#Heb.11.27" class="verse-number">27</a></sup> Вірою він покинув Єгипет, не злякавшися гніву царевого, бо він був непохитний, як той, хто Невидимого бачить.</p>
  <p class="verse" id="Heb.11.28"><sup><a href="#Heb.11.28" class="verse-number">28</a></sup> Вірою справив він Пасху й покроплення крови, щоб їх не торкнувся той, хто погубив первороджених.</p>
  <p class="verse" id="Heb.11.29"><sup><a href="#Heb.11.29" class="verse-number">29</a></sup> Вірою вони перейшли Червоне море, немов суходолом, на що спокусившись єгиптяни, потопились.</p>
  <p class="verse" id="Heb.11.30"><sup><a href="#Heb.11.30" class="verse-number">30</a></sup> Вірою впали єрихонські мури по семиденнім обходженні їх.</p>
  <p class="verse" id="Heb.11.31"><sup><a href="#Heb.11.31" class="verse-number">31</a></sup> Вірою блудниця Рахав не згинула з невірними, коли з миром прийняла вивідувачів.</p>
  <p class="verse" id="Heb.11.32"><sup><a href="#Heb.11.32" class="verse-number">32</a></sup> І що ще скажу? Бо не стане часу мені, щоб оповідати про Гедеона, Варака, Самсона, Ефтая, Давида й Самуїла та про пророків,</p>
  <p class="verse" id="Heb.11.33"><sup><a href="#Heb.11.33" class="verse-number">33</a></sup> що вірою царства побивали, правду чинили, одержували обітниці, пащі левам загороджували,</p>
  <p class="verse" id="Heb.11.34"><sup><a href="#Heb.11.34" class="verse-number">34</a></sup> силу огненну гасили, утікали від вістря меча, зміцнялись від слабости, хоробрі були на війні, обертали в розтіч полки чужоземців;</p>
  <p class="verse" id="Heb.11.35"><sup><a href="#Heb.11.35" class="verse-number">35</a></sup> жінки діставали померлих своїх із воскресіння; а інші бували скатовані, не прийнявши визволення, щоб отримати краще воскресіння;</p>
  <p class="verse" id="Heb.11.36"><sup><a href="#Heb.11.36" class="verse-number">36</a></sup> а інші дізнали наруги та рани, а також кайдани й в'язниці.</p>
  <p class="verse" id="Heb.11.37"><sup><a href="#Heb.11.37" class="verse-number">37</a></sup> Камінням побиті бували, допитувані, перепилювані, умирали, зарубані мечем, тинялися в овечих та козячих шкурах, збідовані, засумовані, витерпілі.</p>
  <p class="verse" id="Heb.11.38"><sup><a href="#Heb.11.38" class="verse-number">38</a></sup> Ті, що світ не вартий був їх, тинялися по пустинях та горах, і по печерах та проваллях земних.</p>
  <p class="verse" id="Heb.11.39"><sup><a href="#Heb.11.39" class="verse-number">39</a></sup> І всі вони, одержавши засвідчення вірою, обітниці не прийняли,</p>
  <p class="verse" id="Heb.11.40"><sup><a href="#Heb.11.40" class="verse-number">40</a></sup> бо Бог передбачив щось краще про нас, щоб вони не без нас досконалість одержали.</p>
  <h2>Chapter 12</h2>
  <p class="verse" id="Heb.12.1"><sup><a href="#Heb.12.1" class="verse-number">1</a></sup> Тож і ми, мавши навколо себе велику таку хмару свідків, скиньмо всякий тягар та гріх, що обплутує нас, та й біжім з терпеливістю до боротьби, яка перед нами,</p>
  <p class="verse" id="Heb.12.2"><sup><a href="#Heb.12.2" class="verse-number">2</a></sup> дивлячись на Ісуса, на Начальника й Виконавця віри, що замість радости, яка була перед Ним, перетерпів хреста, не звертавши уваги на сором, і сів по правиці престолу Божого.</p>
  <p class="verse" id="Heb.12.3"><sup><a href="#Heb.12.3" class="verse-number">3</a></sup> Тож подумайте про Того, хто перетерпів такий перекір проти Себе від грішних, щоб ви не знемоглись, і не впали на душах своїх.</p>
  <p class="verse" id="Heb.12.4"><sup><a href="#Heb.12.4" class="verse-number">4</a></sup> Ви ще не змагались до крови, борючись проти гріха,</p>
  <p class="verse" id="Heb.12.5"><sup><a href="#Heb.12.5" class="verse-number">5</a></sup> і забули нагад, що говорить до вас, як синів: Мій сину, не нехтуй Господньої кари, і не знемагай, коли Він докоряє тобі.</p>
  <p class="verse" id="Heb.12.6"><sup><a href="#Heb.12.6" class="verse-number">6</a></sup> Бо Господь, кого любить, того Він карає, і б'є кожного сина, якого приймає!</p>
  <p class="verse" id="Heb.12.7"><sup><a href="#Heb.12.7" class="verse-number">7</a></sup> Коли терпите кару, то робить Бог вам, як синам. Хіба є такий син, що батько його не карає?</p>
  <p class="verse" id="Heb.12.8"><sup><a href="#Heb.12.8" class="verse-number">8</a></sup> А коли ви без кари, що спільна для всіх, то ви діти з перелюбу, а не сини.</p>
  <p class="verse" id="Heb.12.9"><sup><a href="#Heb.12.9" class="verse-number">9</a></sup> А до того, ми мали батьків, що карали наше тіло, і боялися їх, то чи ж не далеко більше повинні коритися ми Отцеві духів, щоб жити?</p>
  <p class="verse" id="Heb.12.10"><sup><a href="#Heb.12.10" class="verse-number">10</a></sup> Ті нас за короткого часу карали, як їм до вподоби було, Цей же на користь, щоб ми стали учасниками Його святости.</p>
  <p class="verse" id="Heb.12.11"><sup><a href="#Heb.12.11" class="verse-number">11</a></sup> Усяка кара в теперішній час не здається потіхою, але смутком, та згодом для навчених нею приносить мирний плід праведности!</p>
  <p class="verse" id="Heb.12.12"><sup><a href="#Heb.12.12" class="verse-number">12</a></sup> Тому то опущені руки й коліна знеможені випростуйте,</p>
  <p class="verse" id="Heb.12.13"><sup><a href="#Heb.12.13" class="verse-number">13</a></sup> і чиніть прості стежки ногам вашим, щоб кульгаве не збочило, але краще виправилось.</p>
  <p class="verse" id="Heb.12.14"><sup><a href="#Heb.12.14" class="verse-number">14</a></sup> Пильнуйте про мир зо всіма, і про святість, без якої ніхто не побачить Господа.</p>
  <p class="verse" id="Heb.12.15"><sup><a href="#Heb.12.15" class="verse-number">15</a></sup> Дивіться, щоб хто не зостався без Божої благодаті, щоб не виріс який гіркий корінь і не наробив непокою, і щоб багато-хто не опоганились тим.</p>
  <p class="verse" id="Heb.12.16"><sup><a href="#Heb.12.16" class="verse-number">16</a></sup> Щоб не був хто блудник чи безбожник, немов той Ісав, що своє перворідство віддав за поживу саму.</p>
  <p class="verse" id="Heb.12.17"><sup><a href="#Heb.12.17" class="verse-number">17</a></sup> Бо знаєте ви, що й після, як схотів він успадкувати благословення, відкинутий був, не знайшов бо був можливости до покаяння, хоч його із слізьми шукав.</p>
  <p class="verse" id="Heb.12.18"><sup><a href="#Heb.12.18" class="verse-number">18</a></sup> Бо ви не приступили до гори дотикальної та до палючого огню, і до хмари, і до темряви, та до бурі,</p>
  <p class="verse" id="Heb.12.19"><sup><a href="#Heb.12.19" class="verse-number">19</a></sup> і до сурмового звуку, і до голосу слів, що його ті, хто чув, просили, щоб більше не мовилось слово до них.</p>
  <p class="verse" id="Heb.12.20"><sup><a href="#Heb.12.20" class="verse-number">20</a></sup> Не могли бо вони того витримати, що наказано: Коли й звірина до гори доторкнеться, то буде камінням побита.</p>
  <p class="verse" id="Heb.12.21"><sup><a href="#Heb.12.21" class="verse-number">21</a></sup> І таке страшне те видіння було, що Мойсей проказав: Я боюся й тремчу!...</p>
  <p class="verse" id="Heb.12.22"><sup><a href="#Heb.12.22" class="verse-number">22</a></sup> Але ви приступили до гори Сіонської, і до міста Бога Живого, до Єрусалиму небесного, і до десятків тисяч Анголів,</p>
  <p class="verse" id="Heb.12.23"><sup><a href="#Heb.12.23" class="verse-number">23</a></sup> і до Церкви первороджених, на небі написаних, і до Судді всіх до Бога, і до духів удосконалених праведників,</p>
  <p class="verse" id="Heb.12.24"><sup><a href="#Heb.12.24" class="verse-number">24</a></sup> і до Посередника Нового Заповіту до Ісуса, і до покроплення крови, що краще промовляє, як Авелева.</p>
  <p class="verse" id="Heb.12.25"><sup><a href="#Heb.12.25" class="verse-number">25</a></sup> Глядіть, не відвертайтеся від того, хто промовляє. Бо як не повтікали вони, що зреклися того, хто звіщав на землі, то тим більше ми, якщо зрікаємся Того, Хто з неба звіщає,</p>
  <p class="verse" id="Heb.12.26"><sup><a href="#Heb.12.26" class="verse-number">26</a></sup> що голос Його захитав тоді землю, а тепер обіцяв та каже: Ще раз захитаю не тільки землею, але й небом.</p>
  <p class="verse" id="Heb.12.27"><sup><a href="#Heb.12.27" class="verse-number">27</a></sup> А ще раз визначає заміну захитаного, як створеного, щоб зосталися ті, хто непохитний.</p>
  <p class="verse" id="Heb.12.28"><sup><a href="#Heb.12.28" class="verse-number">28</a></sup> Отож ми, що приймаємо царство непохитне, нехай маємо благодать, що нею приємно служитимемо Богові з побожністю й зо страхом.</p>
  <p class="verse" id="Heb.12.29"><sup><a href="#Heb.12.29" class="verse-number">29</a></sup> Бо наш Бог то палючий огонь!</p>
  <h2>Chapter 13</h2>
  <p class="verse" id="Heb.13.1"><sup><a href="#Heb.13.1" class="verse-number">1</a></sup> Братолюбство нехай пробуває між вами!</p>
  <p class="verse" id="Heb.13.2"><sup><a href="#Heb.13.2" class="verse-number">2</a></sup> Не забувайте любови до приходнів, бо деякі нею, навіть не відаючи, гостинно були прийняли Анголів.</p>
  <p class="verse" id="Heb.13.3"><sup><a href="#Heb.13.3" class="verse-number">3</a></sup> Пам'ятайте про в'язнів, немов із ними були б ви пов'язані, про тих, хто страждає, як такі, що й самі ви знаходитесь в тілі.</p>
  <p class="verse" id="Heb.13.4"><sup><a href="#Heb.13.4" class="verse-number">4</a></sup> Нехай буде в усіх чесний шлюб та ложе непорочне, а блудників та перелюбів судитиме Бог.</p>
  <p class="verse" id="Heb.13.5"><sup><a href="#Heb.13.5" class="verse-number">5</a></sup> Будьте життям не грошолюбні, задовольняйтеся тим, що маєте. Сам бо сказав: Я тебе не покину, ані не відступлюся від тебе!</p>
  <p class="verse" id="Heb.13.6"><sup><a href="#Heb.13.6" class="verse-number">6</a></sup> Тому то ми сміливо говоримо: Господь мені помічник, і я не злякаюсь нікого: що зробить людина мені?</p>
  <p class="verse" id="Heb.13.7"><sup><a href="#Heb.13.7" class="verse-number">7</a></sup> Спогадуйте наставників ваших, що вам говорили Слово Боже; і, дивлячися на кінець їхнього життя, переймайте їхню віру.</p>
  <p class="verse" id="Heb.13.8"><sup><a href="#Heb.13.8" class="verse-number">8</a></sup> Ісус Христос учора, і сьогодні, і навіки Той Самий!</p>
  <p class="verse" id="Heb.13.9"><sup><a href="#Heb.13.9" class="verse-number">9</a></sup> Не захоплюйтеся всілякими та чужими науками. Бо річ добра зміцняти серця благодаттю, а не стравами, що користи від них не одержали ті, хто за ними ходив.</p>
  <p class="verse" id="Heb.13.10"><sup><a href="#Heb.13.10" class="verse-number">10</a></sup> Маємо жертівника, що від нього годуватися права не мають ті, хто скинії служить,</p>
  <p class="verse" id="Heb.13.11"><sup><a href="#Heb.13.11" class="verse-number">11</a></sup> бо котрих звірят кров первосвященик уносить до святині за гріхи, тих м'ясо палиться поза табором,</p>
  <p class="verse" id="Heb.13.12"><sup><a href="#Heb.13.12" class="verse-number">12</a></sup> тому то Ісус, щоб кров'ю Своєю людей освятити, постраждав поза брамою.</p>
  <p class="verse" id="Heb.13.13"><sup><a href="#Heb.13.13" class="verse-number">13</a></sup> Тож виходьмо до Нього поза табір, і наругу Його понесімо,</p>
  <p class="verse" id="Heb.13.14"><sup><a href="#Heb.13.14" class="verse-number">14</a></sup> бо постійного міста не маємо тут, а шукаємо майбутнього!</p>
  <p class="verse" id="Heb.13.15"><sup><a href="#Heb.13.15" class="verse-number">15</a></sup> Отож, завжди приносьмо Богові жертву хвали, цебто плід уст, що Ім'я Його славлять.</p>
  <p class="verse" id="Heb.13.16"><sup><a href="#Heb.13.16" class="verse-number">16</a></sup> Не забувайте ж і про доброчинність та спільність, бо жертви такі вгодні Богові.</p>
  <p class="verse" id="Heb.13.17"><sup><a href="#Heb.13.17" class="verse-number">17</a></sup> Слухайтесь ваших наставників та коріться їм, вони бо пильнують душ ваших, як ті, хто має здати справу. Нехай вони роблять це з радістю, а не зідхаючи, бо це для вас не корисне.</p>
  <p class="verse" id="Heb.13.18"><sup><a href="#Heb.13.18" class="verse-number">18</a></sup> Моліться за нас, бо надіємося, що ми маємо добре сумління, бо хочемо добре в усьому поводитись.</p>
  <p class="verse" id="Heb.13.19"><sup><a href="#Heb.13.19" class="verse-number">19</a></sup> А надто прошу це робити, щоб швидше до вас мене вернено.</p>
  <p class="verse" id="Heb.13.20"><sup><a href="#Heb.13.20" class="verse-number">20</a></sup> Бог же миру, що з мертвих підняв великого Пастиря вівцям кров'ю вічного заповіту, Господа нашого Ісуса,</p>
  <p class="verse" id="Heb.13.21"><sup><a href="#Heb.13.21" class="verse-number">21</a></sup> нехай вас удосконалить у кожному доброму ділі, щоб волю чинити Його, чинячи в вас любе перед лицем Його через Ісуса Христа, Якому слава на віки вічні. Амінь.</p>
  <p class="verse" id="Heb.13.22"><sup><a href="#Heb.13.22" class="verse-number">22</a></sup> Благаю ж вас, браття, прийміть слово потіхи, бо коротко я написав вам.</p>
  <p class="verse" id="Heb.13.23"><sup><a href="#Heb.13.23" class="verse-number">23</a></sup> Знайте, що наш брат Тимофій вже випущений, і я з ним; коли незабаром він прийде, я вас побачу.</p>
  <p class="verse" id="Heb.13.24"><sup><a href="#Heb.13.24" class="verse-number">24</a></sup> Вітайте всіх ваших наставників та всіх святих. Вітають вас ті, хто в Італії.</p>
  <p class="verse" id="Heb.13.25"><sup><a href="#Heb.13.25" class="verse-number">25</a></sup> Благодать зо всіма вами! Амінь.</p>
</body>
</html>
