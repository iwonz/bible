<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Від Івана</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>Від Івана</h1>
  <h2>Chapter 1</h2>
  <p class="verse" id="John.1.1"><sup><a href="#John.1.1" class="verse-number">1</a></sup> Споконвіку було Слово, а Слово в Бога було, і Бог було Слово.</p>
  <p class="verse" id="John.1.2"><sup><a href="#John.1.2" class="verse-number">2</a></sup> Воно в Бога було споконвіку.</p>
  <p class="verse" id="John.1.3"><sup><a href="#John.1.3" class="verse-number">3</a></sup> Усе через Нього повстало, і ніщо, що повстало, не повстало без Нього.</p>
  <p class="verse" id="John.1.4"><sup><a href="#John.1.4" class="verse-number">4</a></sup> І життя було в Нім, а життя було Світлом людей.</p>
  <p class="verse" id="John.1.5"><sup><a href="#John.1.5" class="verse-number">5</a></sup> А Світло у темряві світить, і темрява не обгорнула його.</p>
  <p class="verse" id="John.1.6"><sup><a href="#John.1.6" class="verse-number">6</a></sup> Був один чоловік, що від Бога був посланий, йому ймення Іван.</p>
  <p class="verse" id="John.1.7"><sup><a href="#John.1.7" class="verse-number">7</a></sup> Він прийшов на свідоцтво, щоб засвідчити про Світло, щоб повірили всі через нього.</p>
  <p class="verse" id="John.1.8"><sup><a href="#John.1.8" class="verse-number">8</a></sup> Він тим Світлом не був, але свідчити мав він про Світло.</p>
  <p class="verse" id="John.1.9"><sup><a href="#John.1.9" class="verse-number">9</a></sup> Світлом правдивим був Той, Хто просвічує кожну людину, що приходить на світ.</p>
  <p class="verse" id="John.1.10"><sup><a href="#John.1.10" class="verse-number">10</a></sup> Воно в світі було, і світ через Нього повстав, але світ не пізнав Його.</p>
  <p class="verse" id="John.1.11"><sup><a href="#John.1.11" class="verse-number">11</a></sup> До свого Воно прибуло, та свої відцурались Його.</p>
  <p class="verse" id="John.1.12"><sup><a href="#John.1.12" class="verse-number">12</a></sup> А всім, що Його прийняли, їм владу дало дітьми Божими стати, тим, що вірять у Ймення Його,</p>
  <p class="verse" id="John.1.13"><sup><a href="#John.1.13" class="verse-number">13</a></sup> що не з крови, ані з пожадливости тіла, ані з пожадливости мужа, але народились від Бога.</p>
  <p class="verse" id="John.1.14"><sup><a href="#John.1.14" class="verse-number">14</a></sup> І Слово сталося тілом, і перебувало між нами, повне благодаті та правди, і ми бачили славу Його, славу як Однородженого від Отця.</p>
  <p class="verse" id="John.1.15"><sup><a href="#John.1.15" class="verse-number">15</a></sup> Іван свідчить про Нього, і кликав, говорячи: Це був Той, що про Нього казав я: Той, Хто прийде за мною, існував передо мною, бо був перше, ніж я.</p>
  <p class="verse" id="John.1.16"><sup><a href="#John.1.16" class="verse-number">16</a></sup> А з Його повноти ми одержали всі, а то благодать на благодать.</p>
  <p class="verse" id="John.1.17"><sup><a href="#John.1.17" class="verse-number">17</a></sup> Закон бо через Мойсея був даний, а благодать та правда з'явилися через Ісуса Христа.</p>
  <p class="verse" id="John.1.18"><sup><a href="#John.1.18" class="verse-number">18</a></sup> Ніхто Бога ніколи не бачив, Однороджений Син, що в лоні Отця, Той Сам виявив був.</p>
  <p class="verse" id="John.1.19"><sup><a href="#John.1.19" class="verse-number">19</a></sup> А це ось свідоцтво Іванове, як юдеї послали були з Єрусалиму священиків та Левитів, щоб спитали його: Хто ти такий?</p>
  <p class="verse" id="John.1.20"><sup><a href="#John.1.20" class="verse-number">20</a></sup> І він визнав, і не зрікся, а визнав: Я не Христос.</p>
  <p class="verse" id="John.1.21"><sup><a href="#John.1.21" class="verse-number">21</a></sup> І запитали його: А хто ж? Чи Ілля? І відказує: Ні! Чи пророк? І дав відповідь: Ні!</p>
  <p class="verse" id="John.1.22"><sup><a href="#John.1.22" class="verse-number">22</a></sup> Сказали ж йому: Хто ж ти такий? щоб дати відповідь тим, хто послав нас. Що ти кажеш про себе самого?</p>
  <p class="verse" id="John.1.23"><sup><a href="#John.1.23" class="verse-number">23</a></sup> Відказав: Я голос того, хто кличе: В пустині рівняйте дорогу Господню, як Ісая пророк заповів.</p>
  <p class="verse" id="John.1.24"><sup><a href="#John.1.24" class="verse-number">24</a></sup> Посланці ж із фарисеїв були.</p>
  <p class="verse" id="John.1.25"><sup><a href="#John.1.25" class="verse-number">25</a></sup> І вони запитали його та сказали йому: Для чого ж ти христиш, коли ти не Христос, ні Ілля, ні пророк?</p>
  <p class="verse" id="John.1.26"><sup><a href="#John.1.26" class="verse-number">26</a></sup> Відповів їм Іван, промовляючи: Я водою хрищу, а між вами стоїть, що Його ви не знаєте.</p>
  <p class="verse" id="John.1.27"><sup><a href="#John.1.27" class="verse-number">27</a></sup> Він Той, Хто за мною йде, Хто до мене був, Кому розв'язати ремінця від узуття Його я негідний.</p>
  <p class="verse" id="John.1.28"><sup><a href="#John.1.28" class="verse-number">28</a></sup> Це в Віфанії діялося, на тім боці Йордану, де христив був Іван.</p>
  <p class="verse" id="John.1.29"><sup><a href="#John.1.29" class="verse-number">29</a></sup> Наступного дня Іван бачить Ісуса, що до нього йде, та й каже: Оце Агнець Божий, що на Себе гріх світу бере!</p>
  <p class="verse" id="John.1.30"><sup><a href="#John.1.30" class="verse-number">30</a></sup> Це Той, що про Нього казав я: За мною йде Муж, що передо мною Він був, бо був перше, ніж я.</p>
  <p class="verse" id="John.1.31"><sup><a href="#John.1.31" class="verse-number">31</a></sup> І не знав я Його; та для того прийшов я, христивши водою, щоб Ізраїлеві Він з'явився.</p>
  <p class="verse" id="John.1.32"><sup><a href="#John.1.32" class="verse-number">32</a></sup> І свідчив Іван, промовляючи: Бачив я Духа, що сходив, як голуб, із неба, та зоставався на Ньому.</p>
  <p class="verse" id="John.1.33"><sup><a href="#John.1.33" class="verse-number">33</a></sup> І не знав я Його, але Той, Хто христити водою послав мене, мені оповів: Над Ким Духа побачиш, що сходить і зостається на Ньому, це Той, Хто христитиме Духом Святим.</p>
  <p class="verse" id="John.1.34"><sup><a href="#John.1.34" class="verse-number">34</a></sup> І я бачив, і засвідчив, що Він Божий Син!</p>
  <p class="verse" id="John.1.35"><sup><a href="#John.1.35" class="verse-number">35</a></sup> Наступного дня стояв знову Іван та двоє з учнів його.</p>
  <p class="verse" id="John.1.36"><sup><a href="#John.1.36" class="verse-number">36</a></sup> І, поглянувши на Ісуса, що проходив, Він сказав: Ото Агнець Божий!</p>
  <p class="verse" id="John.1.37"><sup><a href="#John.1.37" class="verse-number">37</a></sup> І почули два учні, як він говорив, та й пішли за Ісусом.</p>
  <p class="verse" id="John.1.38"><sup><a href="#John.1.38" class="verse-number">38</a></sup> А Ісус обернувся й побачив, що вони йшли за Ним, та й каже до них: Чого ви шукаєте? А вони відказали Йому: Равві перекладене це визначає: Учителю, де Ти живеш?</p>
  <p class="verse" id="John.1.39"><sup><a href="#John.1.39" class="verse-number">39</a></sup> Він говорить до них: Ходіть і побачте! Ті пішли та й побачили, де Він жив, і в Нього той день перебули. Було ж коло години десятої.</p>
  <p class="verse" id="John.1.40"><sup><a href="#John.1.40" class="verse-number">40</a></sup> А один із тих двох, що чули від Івана та йшли вслід за Ним, був Андрій, брат Симона Петра.</p>
  <p class="verse" id="John.1.41"><sup><a href="#John.1.41" class="verse-number">41</a></sup> Він знайшов перше Симона, брата свого, та й говорить до нього: Знайшли ми Месію, що визначає: Христос.</p>
  <p class="verse" id="John.1.42"><sup><a href="#John.1.42" class="verse-number">42</a></sup> І привів він його до Ісуса. На нього ж споглянувши, промовив Ісус: Ти Симон, син Йонин; будеш званий ти Кифа, що визначає: скеля.</p>
  <p class="verse" id="John.1.43"><sup><a href="#John.1.43" class="verse-number">43</a></sup> Наступного дня захотів Він піти в Галілею. І знайшов Він Пилипа та й каже йому: Іди за Мною!</p>
  <p class="verse" id="John.1.44"><sup><a href="#John.1.44" class="verse-number">44</a></sup> А Пилип із Віфсаїди походив, із міста Андрія й Петра.</p>
  <p class="verse" id="John.1.45"><sup><a href="#John.1.45" class="verse-number">45</a></sup> Пилип Нафанаїла знаходить та й каже йому: Ми знайшли Того, що про Нього писав був Мойсей у Законі й Пророки, Ісуса, сина Йосипового, із Назарету.</p>
  <p class="verse" id="John.1.46"><sup><a href="#John.1.46" class="verse-number">46</a></sup> І сказав йому Нафанаїл: Та хіба ж може бути з Назарету що добре? Пилип йому каже: Прийди та побач.</p>
  <p class="verse" id="John.1.47"><sup><a href="#John.1.47" class="verse-number">47</a></sup> Ісус, угледівши Нафанаїла, що до Нього йде, говорить про нього: Ото справді ізраїльтянин, що немає в нім підступу!</p>
  <p class="verse" id="John.1.48"><sup><a href="#John.1.48" class="verse-number">48</a></sup> Говорить Йому Нафанаїл: Звідки знаєш мене? Ісус відповів і до нього сказав: Я бачив тебе ще давніш, ніж Пилип тебе кликав, як під фіґовим деревом був ти.</p>
  <p class="verse" id="John.1.49"><sup><a href="#John.1.49" class="verse-number">49</a></sup> Відповів Йому Нафанаїл: Учителю, Ти Син Божий, Ти Цар Ізраїлів!</p>
  <p class="verse" id="John.1.50"><sup><a href="#John.1.50" class="verse-number">50</a></sup> Ісус відповів і до нього сказав: Через те віриш ти, що сказав Я тобі, що під фіґовим деревом бачив тебе? Більш від цього побачиш!</p>
  <p class="verse" id="John.1.51"><sup><a href="#John.1.51" class="verse-number">51</a></sup> І Він каже йому: Поправді, поправді кажу вам: Відтепер ви побачите небо відкрите та Анголів Божих, що на Людського Сина підіймаються та спускаються.</p>
  <h2>Chapter 2</h2>
  <p class="verse" id="John.2.1"><sup><a href="#John.2.1" class="verse-number">1</a></sup> А третього дня весілля справляли в Кані Галілейській, і була там Ісусова мати.</p>
  <p class="verse" id="John.2.2"><sup><a href="#John.2.2" class="verse-number">2</a></sup> На весілля запрошений був теж Ісус та учні Його.</p>
  <p class="verse" id="John.2.3"><sup><a href="#John.2.3" class="verse-number">3</a></sup> Як забракло ж вина, то мати Ісусова каже до Нього: Не мають вина!</p>
  <p class="verse" id="John.2.4"><sup><a href="#John.2.4" class="verse-number">4</a></sup> Ісус же відказує їй: Що тобі, жоно, до Мене? Не прийшла ще година Моя!</p>
  <p class="verse" id="John.2.5"><sup><a href="#John.2.5" class="verse-number">5</a></sup> А мати Його до слуг каже: Зробіть усе те, що Він вам скаже!</p>
  <p class="verse" id="John.2.6"><sup><a href="#John.2.6" class="verse-number">6</a></sup> Було тут шість камінних посудин на воду, що стояли для очищення юдейського, що відер по дві чи по три вміщали.</p>
  <p class="verse" id="John.2.7"><sup><a href="#John.2.7" class="verse-number">7</a></sup> Ісус каже до слуг: Наповніть водою посудини. І їх поналивали вщерть.</p>
  <p class="verse" id="John.2.8"><sup><a href="#John.2.8" class="verse-number">8</a></sup> І Він каже до них: Тепер зачерпніть, і занесіть до весільного старости. І занесли.</p>
  <p class="verse" id="John.2.9"><sup><a href="#John.2.9" class="verse-number">9</a></sup> Як весільний же староста скуштував воду, що сталась вином, а він не знав, звідки воно, знали ж слуги, що води наливали, то староста кличе тоді молодого</p>
  <p class="verse" id="John.2.10"><sup><a href="#John.2.10" class="verse-number">10</a></sup> та й каже йому: Кожна людина подає перше добре вино, а як понапиваються, тоді гірше; а ти добре вино аж на досі зберіг...</p>
  <p class="verse" id="John.2.11"><sup><a href="#John.2.11" class="verse-number">11</a></sup> Такий початок чудам зробив Ісус у Кані Галілейській, і виявив славу Свою. І ввірували в Нього учні Його.</p>
  <p class="verse" id="John.2.12"><sup><a href="#John.2.12" class="verse-number">12</a></sup> Після цього відправивсь Він Сам, і мати Його, і брати Його, і Його учні до Капернауму, і там перебули небагато днів.</p>
  <p class="verse" id="John.2.13"><sup><a href="#John.2.13" class="verse-number">13</a></sup> А зближалася Пасха юдейська, і до Єрусалиму подався Ісус.</p>
  <p class="verse" id="John.2.14"><sup><a href="#John.2.14" class="verse-number">14</a></sup> І знайшов Він, що продавали у храмі волів, і овець, і голубів, та сиділи міняльники.</p>
  <p class="verse" id="John.2.15"><sup><a href="#John.2.15" class="verse-number">15</a></sup> І, зробивши бича з мотузків, Він вигнав із храму всіх, вівці й воли, а міняльникам гроші розсипав, і поперевертав їм столи.</p>
  <p class="verse" id="John.2.16"><sup><a href="#John.2.16" class="verse-number">16</a></sup> І сказав продавцям голубів: Заберіть оце звідси, і не робіть із дому Отця Мого дому торгового!</p>
  <p class="verse" id="John.2.17"><sup><a href="#John.2.17" class="verse-number">17</a></sup> Тоді учні Його згадали, що написано: Ревність до дому Твого з'їдає Мене!</p>
  <p class="verse" id="John.2.18"><sup><a href="#John.2.18" class="verse-number">18</a></sup> І обізвались юдеї й сказали Йому: Яке нам знамено покажеш, що Ти можеш робити таке?</p>
  <p class="verse" id="John.2.19"><sup><a href="#John.2.19" class="verse-number">19</a></sup> Ісус відповів і промовив до них: Зруйнуйте цей храм, і за три дні Я поставлю його!</p>
  <p class="verse" id="John.2.20"><sup><a href="#John.2.20" class="verse-number">20</a></sup> Відказали ж юдеї: Сорок шість літ будувався цей храм, а Ти за три дні поставиш його?</p>
  <p class="verse" id="John.2.21"><sup><a href="#John.2.21" class="verse-number">21</a></sup> А Він говорив про храм тіла Свого.</p>
  <p class="verse" id="John.2.22"><sup><a href="#John.2.22" class="verse-number">22</a></sup> Коли ж Він із мертвих воскрес, то учні Його згадали, що Він говорив це, і ввірували в Писання та в слово, що сказав був Ісус.</p>
  <p class="verse" id="John.2.23"><sup><a href="#John.2.23" class="verse-number">23</a></sup> А як в Єрусалимі Він був у свято Пасхи, то багато-хто ввірували в Його Ймення, побачивши чуда Його, що чинив.</p>
  <p class="verse" id="John.2.24"><sup><a href="#John.2.24" class="verse-number">24</a></sup> Але Сам Ісус їм не звірявся, бо Сам знав усіх,</p>
  <p class="verse" id="John.2.25"><sup><a href="#John.2.25" class="verse-number">25</a></sup> і потреби не мав, щоб хто свідчив Йому про людину, бо знав Сам, що в людині було.</p>
  <h2>Chapter 3</h2>
  <p class="verse" id="John.3.1"><sup><a href="#John.3.1" class="verse-number">1</a></sup> Був один чоловік із фарисеїв Никодим на ім'я, начальник юдейський.</p>
  <p class="verse" id="John.3.2"><sup><a href="#John.3.2" class="verse-number">2</a></sup> Він до Нього прийшов уночі, та й промовив Йому: Учителю, знаємо ми, що прийшов Ти від Бога, як Учитель, бо не може ніхто таких чуд учинити, які чиниш Ти, коли Бог із ним не буде.</p>
  <p class="verse" id="John.3.3"><sup><a href="#John.3.3" class="verse-number">3</a></sup> Ісус відповів і до нього сказав: Поправді, поправді кажу Я тобі: Коли хто не народиться згори, то не може побачити Божого Царства.</p>
  <p class="verse" id="John.3.4"><sup><a href="#John.3.4" class="verse-number">4</a></sup> Никодим Йому каже: Як може людина родитися, бувши старою? Хіба може вона ввійти до утроби своїй матері знову й родитись?</p>
  <p class="verse" id="John.3.5"><sup><a href="#John.3.5" class="verse-number">5</a></sup> Ісус відповів: Поправді, поправді кажу Я тобі: Коли хто не родиться з води й Духа, той не може ввійти в Царство Боже.</p>
  <p class="verse" id="John.3.6"><sup><a href="#John.3.6" class="verse-number">6</a></sup> Що вродилося з тіла є тіло, що ж уродилося з Духа є дух.</p>
  <p class="verse" id="John.3.7"><sup><a href="#John.3.7" class="verse-number">7</a></sup> Не дивуйся тому, що сказав Я тобі: Вам необхідно родитись згори.</p>
  <p class="verse" id="John.3.8"><sup><a href="#John.3.8" class="verse-number">8</a></sup> Дух дихає, де хоче, і його голос ти чуєш, та не відаєш, звідкіля він приходить, і куди він іде. Так буває і з кожним, хто від Духа народжений.</p>
  <p class="verse" id="John.3.9"><sup><a href="#John.3.9" class="verse-number">9</a></sup> Відповів Никодим і до Нього сказав: Як це статися може?</p>
  <p class="verse" id="John.3.10"><sup><a href="#John.3.10" class="verse-number">10</a></sup> Ісус відповів і до нього сказав: Ти учитель ізраїльський, то чи ж цього не знаєш?</p>
  <p class="verse" id="John.3.11"><sup><a href="#John.3.11" class="verse-number">11</a></sup> Поправді, поправді кажу Я тобі: Ми говоримо те, що ми знаємо, а свідчимо про те, що ми бачили, але свідчення нашого ви не приймаєте.</p>
  <p class="verse" id="John.3.12"><sup><a href="#John.3.12" class="verse-number">12</a></sup> Коли Я говорив вам про земне, та не вірите ви, то як же повірите ви, коли Я говоритиму вам про небесне?</p>
  <p class="verse" id="John.3.13"><sup><a href="#John.3.13" class="verse-number">13</a></sup> І не сходив на небо ніхто, тільки Той, Хто з неба зійшов, Людський Син, що на небі.</p>
  <p class="verse" id="John.3.14"><sup><a href="#John.3.14" class="verse-number">14</a></sup> І, як Мойсей підніс змія в пустині, так мусить піднесений бути й Син Людський,</p>
  <p class="verse" id="John.3.15"><sup><a href="#John.3.15" class="verse-number">15</a></sup> щоб кожен, хто вірує в Нього, мав вічне життя.</p>
  <p class="verse" id="John.3.16"><sup><a href="#John.3.16" class="verse-number">16</a></sup> Так бо Бог полюбив світ, що дав Сина Свого Однородженого, щоб кожен, хто вірує в Нього, не згинув, але мав життя вічне.</p>
  <p class="verse" id="John.3.17"><sup><a href="#John.3.17" class="verse-number">17</a></sup> Бо Бог не послав Свого Сина на світ, щоб Він світ засудив, але щоб через Нього світ спасся.</p>
  <p class="verse" id="John.3.18"><sup><a href="#John.3.18" class="verse-number">18</a></sup> Хто вірує в Нього, не буде засуджений; хто ж не вірує, той вже засуджений, що не повірив в Ім'я Однородженого Сина Божого.</p>
  <p class="verse" id="John.3.19"><sup><a href="#John.3.19" class="verse-number">19</a></sup> Суд же такий, що світло на світ прибуло, люди ж темряву більш полюбили, як світло, лихі бо були їхні вчинки!</p>
  <p class="verse" id="John.3.20"><sup><a href="#John.3.20" class="verse-number">20</a></sup> Бо кожен, хто робить лихе, ненавидить світло, і не приходить до світла, щоб не зганено вчинків його.</p>
  <p class="verse" id="John.3.21"><sup><a href="#John.3.21" class="verse-number">21</a></sup> А хто робить за правдою, той до світла йде, щоб діла його виявились, бо зроблені в Бозі вони.</p>
  <p class="verse" id="John.3.22"><sup><a href="#John.3.22" class="verse-number">22</a></sup> По цьому прийшов Ісус та учні Його до країни Юдейської, і з ними Він там проживав та христив.</p>
  <p class="verse" id="John.3.23"><sup><a href="#John.3.23" class="verse-number">23</a></sup> А Іван теж христив в Еноні поблизу Салиму, бо було там багато води; і приходили люди й христились,</p>
  <p class="verse" id="John.3.24"><sup><a href="#John.3.24" class="verse-number">24</a></sup> бо Іван до в'язниці не був ще посаджений.</p>
  <p class="verse" id="John.3.25"><sup><a href="#John.3.25" class="verse-number">25</a></sup> І зчинилось змагання Іванових учнів з юдеями про очищення.</p>
  <p class="verse" id="John.3.26"><sup><a href="#John.3.26" class="verse-number">26</a></sup> І прийшли до Івана вони та й сказали йому: Учителю, Той, Хто був із тобою по той бік Йордану, про Якого ти свідчив, ото христить і Він, і до Нього всі йдуть.</p>
  <p class="verse" id="John.3.27"><sup><a href="#John.3.27" class="verse-number">27</a></sup> Іван відповів і сказав: Людина нічого приймати не може, як їй з неба не дасться.</p>
  <p class="verse" id="John.3.28"><sup><a href="#John.3.28" class="verse-number">28</a></sup> Ви самі мені свідчите, що я говорив: я не Христос, але посланий я перед Ним.</p>
  <p class="verse" id="John.3.29"><sup><a href="#John.3.29" class="verse-number">29</a></sup> Хто має заручену, той молодий. А дружко молодого, що стоїть і його слухає, дуже тішиться з голосу молодого. Така радість моя оце здійснилась!</p>
  <p class="verse" id="John.3.30"><sup><a href="#John.3.30" class="verse-number">30</a></sup> Він має рости, я ж маліти.</p>
  <p class="verse" id="John.3.31"><sup><a href="#John.3.31" class="verse-number">31</a></sup> Хто зверху приходить, Той над усіма. Хто походить із землі, то той земний, і говорить поземному. Хто приходить із неба, Той над усіма,</p>
  <p class="verse" id="John.3.32"><sup><a href="#John.3.32" class="verse-number">32</a></sup> і що бачив і чув, те Він свідчить, та свідоцтва Його не приймає ніхто.</p>
  <p class="verse" id="John.3.33"><sup><a href="#John.3.33" class="verse-number">33</a></sup> Хто ж прийняв свідоцтво Його, той ствердив тим, що Бог правдивий.</p>
  <p class="verse" id="John.3.34"><sup><a href="#John.3.34" class="verse-number">34</a></sup> Бо Кого Бог послав, Той Божі слова промовляє, бо Духа дає Бог без міри.</p>
  <p class="verse" id="John.3.35"><sup><a href="#John.3.35" class="verse-number">35</a></sup> Отець любить Сина, і дав усе в Його руку.</p>
  <p class="verse" id="John.3.36"><sup><a href="#John.3.36" class="verse-number">36</a></sup> Хто вірує в Сина, той має вічне життя; а хто в Сина не вірує, той життя не побачить а гнів Божий на нім перебуває.</p>
  <h2>Chapter 4</h2>
  <p class="verse" id="John.4.1"><sup><a href="#John.4.1" class="verse-number">1</a></sup> Як Господь же довідався, що почули фарисеї, що Ісус учнів більше збирає та христить, як Іван,</p>
  <p class="verse" id="John.4.2"><sup><a href="#John.4.2" class="verse-number">2</a></sup> хоч Ісус не христив Сам, а учні Його,</p>
  <p class="verse" id="John.4.3"><sup><a href="#John.4.3" class="verse-number">3</a></sup> Він покинув Юдею та знову пішов у Галілею.</p>
  <p class="verse" id="John.4.4"><sup><a href="#John.4.4" class="verse-number">4</a></sup> І потрібно було Самарію Йому переходити.</p>
  <p class="verse" id="John.4.5"><sup><a href="#John.4.5" class="verse-number">5</a></sup> Отож, прибуває Він до самарійського міста, що зветься Сіхар, недалеко від поля, яке Яків був дав своєму синові Йосипові.</p>
  <p class="verse" id="John.4.6"><sup><a href="#John.4.6" class="verse-number">6</a></sup> Там же була Яковова криниця. І Ісус, дорогою зморений, сів отак край криниці. Було коло години десь шостої.</p>
  <p class="verse" id="John.4.7"><sup><a href="#John.4.7" class="verse-number">7</a></sup> Надходить ось жінка одна з Самарії набрати води. Ісус каже до неї: Дай напитись Мені!</p>
  <p class="verse" id="John.4.8"><sup><a href="#John.4.8" class="verse-number">8</a></sup> Бо учні Його відійшли були в місто, щоб купити поживи.</p>
  <p class="verse" id="John.4.9"><sup><a href="#John.4.9" class="verse-number">9</a></sup> Тоді каже Йому самарянка: Як же Ти, юдеянин бувши, та просиш напитись від мене, самарянки? Бо юдеї не сходяться із самарянами.</p>
  <p class="verse" id="John.4.10"><sup><a href="#John.4.10" class="verse-number">10</a></sup> Ісус відповів і промовив до неї: Коли б знала ти Божий дар, і Хто Той, Хто говорить тобі: Дай напитись Мені, ти б у Нього просила, і Він тобі дав би живої води.</p>
  <p class="verse" id="John.4.11"><sup><a href="#John.4.11" class="verse-number">11</a></sup> Каже жінка до Нього: І черпака в Тебе, Пане, нема, а криниця глибока, звідки ж маєш Ти воду живу?</p>
  <p class="verse" id="John.4.12"><sup><a href="#John.4.12" class="verse-number">12</a></sup> Чи Ти більший за нашого отця Якова, що нам дав цю криницю, і він сам із неї пив, і сини його, і худоба його?</p>
  <p class="verse" id="John.4.13"><sup><a href="#John.4.13" class="verse-number">13</a></sup> Ісус відповів і сказав їй: Кожен, хто воду цю п'є, буде прагнути знову.</p>
  <p class="verse" id="John.4.14"><sup><a href="#John.4.14" class="verse-number">14</a></sup> А хто питиме воду, що Я йому дам, прагнути не буде повік, бо вода, що Я йому дам, стане в нім джерелом тієї води, що тече в життя вічне.</p>
  <p class="verse" id="John.4.15"><sup><a href="#John.4.15" class="verse-number">15</a></sup> Каже жінка до Нього: Дай мені, Пане, цієї води, щоб я пити не хотіла, і сюди не приходила брати.</p>
  <p class="verse" id="John.4.16"><sup><a href="#John.4.16" class="verse-number">16</a></sup> Говорить до неї Ісус: Іди, поклич чоловіка свого та й вертайся сюди.</p>
  <p class="verse" id="John.4.17"><sup><a href="#John.4.17" class="verse-number">17</a></sup> Жінка відповіла та й сказала: Чоловіка не маю... Відказав їй Ісус: Ти добре сказала: Чоловіка не маю.</p>
  <p class="verse" id="John.4.18"><sup><a href="#John.4.18" class="verse-number">18</a></sup> Бо п'ятьох чоловіків ти мала, а той, кого маєш тепер, не муж він тобі. Це ти правду сказала.</p>
  <p class="verse" id="John.4.19"><sup><a href="#John.4.19" class="verse-number">19</a></sup> Каже жінка до Нього: Бачу, Пане, що Пророк Ти.</p>
  <p class="verse" id="John.4.20"><sup><a href="#John.4.20" class="verse-number">20</a></sup> Отці наші вклонялися Богу на цій ось горі, а ви твердите, що в Єрусалимі те місце, де потрібно вклонятись.</p>
  <p class="verse" id="John.4.21"><sup><a href="#John.4.21" class="verse-number">21</a></sup> Ісус промовляє до неї: Повір, жінко, Мені, що надходить година, коли ні на горі цій, ані в Єрусалимі вклонятись Отцеві не будете ви.</p>
  <p class="verse" id="John.4.22"><sup><a href="#John.4.22" class="verse-number">22</a></sup> Ви вклоняєтесь тому, чого ви не знаєте, ми вклоняємось тому, що знаємо, бо спасіння від юдеїв.</p>
  <p class="verse" id="John.4.23"><sup><a href="#John.4.23" class="verse-number">23</a></sup> Але наступає година, і тепер вона є, коли богомільці правдиві вклонятися будуть Отцеві в дусі та в правді, бо Отець Собі прагне таких богомільців.</p>
  <p class="verse" id="John.4.24"><sup><a href="#John.4.24" class="verse-number">24</a></sup> Бог є Дух, і ті, що Йому вклоняються, повинні в дусі та в правді вклонятись.</p>
  <p class="verse" id="John.4.25"><sup><a href="#John.4.25" class="verse-number">25</a></sup> Відказує жінка Йому: Я знаю, що прийде Месія, що зветься Христос, як Він прийде, то все розповість нам.</p>
  <p class="verse" id="John.4.26"><sup><a href="#John.4.26" class="verse-number">26</a></sup> Промовляє до неї Ісус: Це Я, що розмовляю з тобою...</p>
  <p class="verse" id="John.4.27"><sup><a href="#John.4.27" class="verse-number">27</a></sup> І тоді надійшли Його учні, і дивувались, що з жінкою Він розмовляв. Проте жаден із них не спитав: Чого хочеш? або: Про що з нею говориш?</p>
  <p class="verse" id="John.4.28"><sup><a href="#John.4.28" class="verse-number">28</a></sup> Покинула жінка тоді водоноса свого, і побігла до міста, та й людям говорить:</p>
  <p class="verse" id="John.4.29"><sup><a href="#John.4.29" class="verse-number">29</a></sup> Ходіть но, побачте Того Чоловіка, що сказав мені все, що я вчинила. Чи Він не Христос?</p>
  <p class="verse" id="John.4.30"><sup><a href="#John.4.30" class="verse-number">30</a></sup> І вони повиходили з міста, і до Нього прийшли.</p>
  <p class="verse" id="John.4.31"><sup><a href="#John.4.31" class="verse-number">31</a></sup> Тим часом же учні просили Його та й казали: Учителю, їж!</p>
  <p class="verse" id="John.4.32"><sup><a href="#John.4.32" class="verse-number">32</a></sup> А Він їм відказав: Я маю поживу на їдження, якої не знаєте ви.</p>
  <p class="verse" id="John.4.33"><sup><a href="#John.4.33" class="verse-number">33</a></sup> Питали тоді один одного учні: Хіба хто приніс Йому їсти?</p>
  <p class="verse" id="John.4.34"><sup><a href="#John.4.34" class="verse-number">34</a></sup> Ісус каже до них: Пожива Моя чинити волю Того, Хто послав Мене, і справу Його довершити.</p>
  <p class="verse" id="John.4.35"><sup><a href="#John.4.35" class="verse-number">35</a></sup> Чи не кажете ви: Ще чотири от місяці, і настануть жнива? А Я вам кажу: Підійміть свої очі, та гляньте на ниви, як для жнив уже пополовіли вони!</p>
  <p class="verse" id="John.4.36"><sup><a href="#John.4.36" class="verse-number">36</a></sup> А хто жне, той заплату бере, та збирає врожай в життя вічне, щоб хто сіє й хто жне разом раділи.</p>
  <p class="verse" id="John.4.37"><sup><a href="#John.4.37" class="verse-number">37</a></sup> Бо про це поговірка правдива: Хто інший сіє, а хто інший жне.</p>
  <p class="verse" id="John.4.38"><sup><a href="#John.4.38" class="verse-number">38</a></sup> Я вас жати послав, де ви не працювали: працювали інші, ви ж до їхньої праці ввійшли.</p>
  <p class="verse" id="John.4.39"><sup><a href="#John.4.39" class="verse-number">39</a></sup> З того ж міста багато-хто із самарян в Нього ввірували через слово жінки, що свідчила: Він сказав мені все, що я вчинила була!</p>
  <p class="verse" id="John.4.40"><sup><a href="#John.4.40" class="verse-number">40</a></sup> А коли самаряни до Нього прийшли, то благали Його, щоб у них позостався. І Він перебув там два дні.</p>
  <p class="verse" id="John.4.41"><sup><a href="#John.4.41" class="verse-number">41</a></sup> Значно ж більш вони ввірували через слово Його.</p>
  <p class="verse" id="John.4.42"><sup><a href="#John.4.42" class="verse-number">42</a></sup> А до жінки казали вони: Не за слово твоє ми вже віруємо, самі бо ми чули й пізнали, що справді Спаситель Він світу!</p>
  <p class="verse" id="John.4.43"><sup><a href="#John.4.43" class="verse-number">43</a></sup> Як минуло ж два дні, Він ізвідти пішов в Галілею.</p>
  <p class="verse" id="John.4.44"><sup><a href="#John.4.44" class="verse-number">44</a></sup> Сам бо свідчив Ісус, що не має пошани пророк у вітчизні своїй.</p>
  <p class="verse" id="John.4.45"><sup><a href="#John.4.45" class="verse-number">45</a></sup> А коли Він прийшов в Галілею, Його прийняли галілеяни, побачивши все, що вчинив Він в Єрусалимі на святі, бо ходили на свято й вони.</p>
  <p class="verse" id="John.4.46"><sup><a href="#John.4.46" class="verse-number">46</a></sup> Тоді знову прийшов Ісус у Кану Галілейську, де перемінив був Він воду на вино. І був там один царедворець, що син його хворів у Капернаумі.</p>
  <p class="verse" id="John.4.47"><sup><a href="#John.4.47" class="verse-number">47</a></sup> Він, почувши, що Ісус із Юдеї прибув в Галілею, до Нього прийшов і благав Його, щоб пішов і сина йому вздоровив, бо мав той умерти.</p>
  <p class="verse" id="John.4.48"><sup><a href="#John.4.48" class="verse-number">48</a></sup> Ісус же промовив до нього: Як знамен тих та чуд не побачите, не ввіруєте!</p>
  <p class="verse" id="John.4.49"><sup><a href="#John.4.49" class="verse-number">49</a></sup> Царедворець говорить до Нього: Піди, Господи, поки не вмерла дитина моя!</p>
  <p class="verse" id="John.4.50"><sup><a href="#John.4.50" class="verse-number">50</a></sup> Промовляє до нього Ісус: Іди, син твій живе! І повірив той слову, що до нього промовив Ісус, і пішов.</p>
  <p class="verse" id="John.4.51"><sup><a href="#John.4.51" class="verse-number">51</a></sup> А коли ще в дорозі він був, то раби його перестріли його й сповістили, говорячи: Син твій живе.</p>
  <p class="verse" id="John.4.52"><sup><a href="#John.4.52" class="verse-number">52</a></sup> А він їх запитав про годину, о котрій стало легше йому. Вони ж відказали до нього: Учора о сьомій годині гарячка покинула його.</p>
  <p class="verse" id="John.4.53"><sup><a href="#John.4.53" class="verse-number">53</a></sup> Зрозумів тоді батько, що була то година, о котрій до нього промовив Ісус: Син твій живе. І ввірував сам і ввесь його дім.</p>
  <p class="verse" id="John.4.54"><sup><a href="#John.4.54" class="verse-number">54</a></sup> Це знов друге знамено Ісус учинив, як вернувся до Галілеї з Юдеї.</p>
  <h2>Chapter 5</h2>
  <p class="verse" id="John.5.1"><sup><a href="#John.5.1" class="verse-number">1</a></sup> Після того юдейське Свято було, і до Єрусалиму Ісус відійшов.</p>
  <p class="verse" id="John.5.2"><sup><a href="#John.5.2" class="verse-number">2</a></sup> А в Єрусалимі, біля брами Овечої, є купальня, Віфесда по-єврейському зветься, що мала п'ять ґанків.</p>
  <p class="verse" id="John.5.3"><sup><a href="#John.5.3" class="verse-number">3</a></sup> У них лежало багато слабих, сліпих, кривих, сухих, що чекали, щоб воду порушено.</p>
  <p class="verse" id="John.5.4"><sup><a href="#John.5.4" class="verse-number">4</a></sup> Бо Ангол Господній часами спускавсь до купальні, і порушував воду, і хто перший улазив, як воду порушено, той здоровим ставав, хоч би яку мав хворобу.</p>
  <p class="verse" id="John.5.5"><sup><a href="#John.5.5" class="verse-number">5</a></sup> А був там один чоловік, що тридцять і вісім років був недужим.</p>
  <p class="verse" id="John.5.6"><sup><a href="#John.5.6" class="verse-number">6</a></sup> Як Ісус його вгледів, що лежить, та, відаючи, що багато він часу слабує, говорить до нього: Хочеш бути здоровим?</p>
  <p class="verse" id="John.5.7"><sup><a href="#John.5.7" class="verse-number">7</a></sup> Відповів Йому хворий: Пане, я не маю людини, щоб вона, як порушено воду, до купальні всадила мене. А коли я приходжу, то передо мною вже інший улазить.</p>
  <p class="verse" id="John.5.8"><sup><a href="#John.5.8" class="verse-number">8</a></sup> Говорить до нього Ісус: Уставай, візьми ложе своє та й ходи!</p>
  <p class="verse" id="John.5.9"><sup><a href="#John.5.9" class="verse-number">9</a></sup> І зараз одужав оцей чоловік, і взяв ложе своє та й ходив. Того ж дня субота була,</p>
  <p class="verse" id="John.5.10"><sup><a href="#John.5.10" class="verse-number">10</a></sup> тому то сказали юдеї вздоровленому: Є субота, і не годиться тобі брати ложа свого.</p>
  <p class="verse" id="John.5.11"><sup><a href="#John.5.11" class="verse-number">11</a></sup> А він відповів їм: Хто мене вздоровив, Той до мене сказав: Візьми ложе своє та й ходи.</p>
  <p class="verse" id="John.5.12"><sup><a href="#John.5.12" class="verse-number">12</a></sup> А вони запитали його: Хто Той Чоловік, що до тебе сказав: Візьми ложе своє та й ходи?</p>
  <p class="verse" id="John.5.13"><sup><a href="#John.5.13" class="verse-number">13</a></sup> Та не знав уздоровлений, Хто то Він, бо Ісус ухиливсь від народу, що був на тім місці.</p>
  <p class="verse" id="John.5.14"><sup><a href="#John.5.14" class="verse-number">14</a></sup> Після того Ісус стрів у храмі його, та й промовив до нього: Ось видужав ти. Не гріши ж уже більше, щоб не сталось тобі чого гіршого!</p>
  <p class="verse" id="John.5.15"><sup><a href="#John.5.15" class="verse-number">15</a></sup> Чоловік же пішов і юдеям звістив, що Той, Хто вздоровив його, то Ісус.</p>
  <p class="verse" id="John.5.16"><sup><a href="#John.5.16" class="verse-number">16</a></sup> І тому зачали юдеї переслідувати Ісуса, що таке Він чинив у суботу.</p>
  <p class="verse" id="John.5.17"><sup><a href="#John.5.17" class="verse-number">17</a></sup> А Ісус відповів їм: Отець Мій працює аж досі, працюю і Я.</p>
  <p class="verse" id="John.5.18"><sup><a href="#John.5.18" class="verse-number">18</a></sup> І тому то юдеї ще більш намагалися вбити Його, що не тільки суботу порушував Він, але й Бога Отцем Своїм звав, тим роблячись Богові рівним.</p>
  <p class="verse" id="John.5.19"><sup><a href="#John.5.19" class="verse-number">19</a></sup> Відповів же Ісус і сказав їм: Поправді, поправді кажу вам: Син нічого робити не може Сам від Себе, тільки те, що Він бачить, що робить Отець; бо що робить Він, те так само й Син робить.</p>
  <p class="verse" id="John.5.20"><sup><a href="#John.5.20" class="verse-number">20</a></sup> Бо Отець любить Сина, і показує все, що Сам робить, Йому. І покаже Йому діла більші від цих, щоб ви дивувались.</p>
  <p class="verse" id="John.5.21"><sup><a href="#John.5.21" class="verse-number">21</a></sup> Бо як мертвих Отець воскрешає й оживлює, так і Син, кого хоче, оживлює.</p>
  <p class="verse" id="John.5.22"><sup><a href="#John.5.22" class="verse-number">22</a></sup> Бо Отець і не судить нікого, а ввесь суд віддав Синові,</p>
  <p class="verse" id="John.5.23"><sup><a href="#John.5.23" class="verse-number">23</a></sup> щоб усі шанували і Сина, як шанують Отця. Хто не шанує Сина, не шанує Отця, що послав Його.</p>
  <p class="verse" id="John.5.24"><sup><a href="#John.5.24" class="verse-number">24</a></sup> Поправді, поправді кажу вам: Хто слухає слова Мого, і вірує в Того, Хто послав Мене, життя вічне той має, і на суд не приходить, але перейшов він від смерти в життя.</p>
  <p class="verse" id="John.5.25"><sup><a href="#John.5.25" class="verse-number">25</a></sup> Поправді, поправді кажу вам: Наступає година, і тепер уже є, коли голос Божого Сина почують померлі, а ті, що почують, оживуть.</p>
  <p class="verse" id="John.5.26"><sup><a href="#John.5.26" class="verse-number">26</a></sup> Бо як має Отець життя Сам у Собі, так і Синові дав життя мати в Самому Собі.</p>
  <p class="verse" id="John.5.27"><sup><a href="#John.5.27" class="verse-number">27</a></sup> І Він дав Йому силу чинити і суд, бо Він Людський Син.</p>
  <p class="verse" id="John.5.28"><sup><a href="#John.5.28" class="verse-number">28</a></sup> Не дивуйтесь цьому, бо надходить година, коли всі, хто в гробах, Його голос почують,</p>
  <p class="verse" id="John.5.29"><sup><a href="#John.5.29" class="verse-number">29</a></sup> і повиходять ті, що чинили добро, на воскресення життя, а котрі зло чинили, на воскресення Суду.</p>
  <p class="verse" id="John.5.30"><sup><a href="#John.5.30" class="verse-number">30</a></sup> Я нічого не можу робити Сам від Себе. Як Я чую, суджу, і Мій суд справедливий, не шукаю бо волі Своєї, але волі Отця, що послав Мене.</p>
  <p class="verse" id="John.5.31"><sup><a href="#John.5.31" class="verse-number">31</a></sup> Коли свідчу про Себе Я Сам, то свідоцтво Моє неправдиве.</p>
  <p class="verse" id="John.5.32"><sup><a href="#John.5.32" class="verse-number">32</a></sup> Є Інший, Хто свідчить про Мене, і Я знаю, що правдиве свідоцтво, яким свідчить про Мене.</p>
  <p class="verse" id="John.5.33"><sup><a href="#John.5.33" class="verse-number">33</a></sup> Ви послали були до Івана, і він свідчив про правду.</p>
  <p class="verse" id="John.5.34"><sup><a href="#John.5.34" class="verse-number">34</a></sup> Та Я не від людини свідоцтва приймаю, але це говорю, щоб були ви спасені.</p>
  <p class="verse" id="John.5.35"><sup><a href="#John.5.35" class="verse-number">35</a></sup> Він світильником був, що горів і світив, та ви тільки хвилю хотіли потішитись світлом його.</p>
  <p class="verse" id="John.5.36"><sup><a href="#John.5.36" class="verse-number">36</a></sup> Але Я маю свідчення більше за Іванове, бо ті справи, що Отець Мені дав, щоб Я виконав їх, ті справи, що Я їх чиню, самі свідчать про Мене, що Отець Мене послав!</p>
  <p class="verse" id="John.5.37"><sup><a href="#John.5.37" class="verse-number">37</a></sup> Та й Отець, що послав Мене, Сам засвідчив про Мене; але ви ані голосу Його не чули ніколи, ані виду Його не бачили.</p>
  <p class="verse" id="John.5.38"><sup><a href="#John.5.38" class="verse-number">38</a></sup> Навіть слова Його ви не маєте, щоб у вас перебувало, бо не вірите в Того, Кого Він послав.</p>
  <p class="verse" id="John.5.39"><sup><a href="#John.5.39" class="verse-number">39</a></sup> Дослідіть но Писання, бо ви думаєте, що в них маєте вічне життя, вони ж свідчать про Мене!</p>
  <p class="verse" id="John.5.40"><sup><a href="#John.5.40" class="verse-number">40</a></sup> Та до Мене прийти ви не хочете, щоб мати життя.</p>
  <p class="verse" id="John.5.41"><sup><a href="#John.5.41" class="verse-number">41</a></sup> Від людей не приймаю Я слави,</p>
  <p class="verse" id="John.5.42"><sup><a href="#John.5.42" class="verse-number">42</a></sup> але вас Я пізнав, що любови до Бога в собі ви не маєте.</p>
  <p class="verse" id="John.5.43"><sup><a href="#John.5.43" class="verse-number">43</a></sup> Я прийшов у Ймення Свого Отця, та Мене не приймаєте ви. Коли ж прийде інший у ймення своє, того приймете ви.</p>
  <p class="verse" id="John.5.44"><sup><a href="#John.5.44" class="verse-number">44</a></sup> Як ви можете вірувати, коли славу один від одного приймаєте, а слави тієї, що від Бога Єдиного, не прагнете ви?</p>
  <p class="verse" id="John.5.45"><sup><a href="#John.5.45" class="verse-number">45</a></sup> Не думайте, що Я перед Отцем буду вас винуватити, є, хто вас винуватити буде, Мойсей, що на нього надієтесь ви!</p>
  <p class="verse" id="John.5.46"><sup><a href="#John.5.46" class="verse-number">46</a></sup> Коли б ви Мойсеєві вірили, то й Мені б ви повірили, бо про Мене писав він.</p>
  <p class="verse" id="John.5.47"><sup><a href="#John.5.47" class="verse-number">47</a></sup> Якщо писанням його ви не вірите, то як віри поймете словам Моїм?</p>
  <h2>Chapter 6</h2>
  <p class="verse" id="John.6.1"><sup><a href="#John.6.1" class="verse-number">1</a></sup> Після того Ісус перейшов на той бік Галілейського чи Тіверіядського моря.</p>
  <p class="verse" id="John.6.2"><sup><a href="#John.6.2" class="verse-number">2</a></sup> А за Ним ішла безліч народу, бо бачили чуда Його, що чинив над недужими.</p>
  <p class="verse" id="John.6.3"><sup><a href="#John.6.3" class="verse-number">3</a></sup> Ісус же на гору зійшов, і сидів там зо Своїми учнями.</p>
  <p class="verse" id="John.6.4"><sup><a href="#John.6.4" class="verse-number">4</a></sup> Наближалася ж Пасха, свято юдейське.</p>
  <p class="verse" id="John.6.5"><sup><a href="#John.6.5" class="verse-number">5</a></sup> А Ісус, звівши очі Свої та побачивши, яка безліч народу до Нього йде, говорить Пилипові: Де ми купимо хліба, щоб вони поживились?</p>
  <p class="verse" id="John.6.6"><sup><a href="#John.6.6" class="verse-number">6</a></sup> Він же це говорив, його випробовуючи, бо знав Сам, що Він має робити.</p>
  <p class="verse" id="John.6.7"><sup><a href="#John.6.7" class="verse-number">7</a></sup> Пилип Йому відповідь дав: І за двісті динаріїв їм хліба не стане, щоб кожен із них бодай трохи дістав.</p>
  <p class="verse" id="John.6.8"><sup><a href="#John.6.8" class="verse-number">8</a></sup> Говорить до Нього Андрій, один з учнів Його, брат Симона Петра:</p>
  <p class="verse" id="John.6.9"><sup><a href="#John.6.9" class="verse-number">9</a></sup> Є тут хлопчина один, що має п'ять ячних хлібів та дві рибі, але що то на безліч таку!</p>
  <p class="verse" id="John.6.10"><sup><a href="#John.6.10" class="verse-number">10</a></sup> А Ісус відказав: Скажіть людям сідати! А була на тім місці велика трава. І засіло чоловіка числом із п'ять тисяч.</p>
  <p class="verse" id="John.6.11"><sup><a href="#John.6.11" class="verse-number">11</a></sup> А Ісус узяв хліби, і, подяку вчинивши, роздав тим, хто сидів. Так само і з риб, скільки хотіли вони.</p>
  <p class="verse" id="John.6.12"><sup><a href="#John.6.12" class="verse-number">12</a></sup> І, як наїлись вони, Він говорить до учнів Своїх: Позбирайте куски позосталі, щоб ніщо не загинуло.</p>
  <p class="verse" id="John.6.13"><sup><a href="#John.6.13" class="verse-number">13</a></sup> І зібрали вони. І дванадцять повних кошів наклали кусків, що лишились їдцям із п'яти ячних хлібів.</p>
  <p class="verse" id="John.6.14"><sup><a href="#John.6.14" class="verse-number">14</a></sup> А люди, що бачили чудо, яке Ісус учинив, гомоніли: Це Той справді Пророк, що повинен прибути на світ!</p>
  <p class="verse" id="John.6.15"><sup><a href="#John.6.15" class="verse-number">15</a></sup> Спостерігши ж Ісус, що вони мають замір прийти та забрати Його, щоб настановити царем, знов на гору пішов Сам один.</p>
  <p class="verse" id="John.6.16"><sup><a href="#John.6.16" class="verse-number">16</a></sup> А як вечір настав, то зійшли Його учні над море.</p>
  <p class="verse" id="John.6.17"><sup><a href="#John.6.17" class="verse-number">17</a></sup> І, ввійшовши до човна, на другий бік моря вони попливли, до Капернауму. І темрява вже наступила була, а Ісус ще до них не приходив.</p>
  <p class="verse" id="John.6.18"><sup><a href="#John.6.18" class="verse-number">18</a></sup> Від великого ж вітру, що віяв, хвилювалося море.</p>
  <p class="verse" id="John.6.19"><sup><a href="#John.6.19" class="verse-number">19</a></sup> Як вони ж пропливли стадій із двадцять п'ять або з тридцять, то Ісуса побачили, що йде Він по морю, і до човна зближається, і їх страх обгорнув...</p>
  <p class="verse" id="John.6.20"><sup><a href="#John.6.20" class="verse-number">20</a></sup> Він же каже до них: Це Я, не лякайтесь!</p>
  <p class="verse" id="John.6.21"><sup><a href="#John.6.21" class="verse-number">21</a></sup> І хотіли вони взяти до човна Його; та човен зараз пристав до землі, до якої пливли.</p>
  <p class="verse" id="John.6.22"><sup><a href="#John.6.22" class="verse-number">22</a></sup> А наступного дня той народ, що на тім боці моря стояв, побачив, що там іншого човна, крім одного того, що до нього ввійшли були учні Його, не було, і що до човна не входив Ісус із Своїми учнями, але відпливли самі учні.</p>
  <p class="verse" id="John.6.23"><sup><a href="#John.6.23" class="verse-number">23</a></sup> А тим часом із Тіверіяди припливли човни інші близько до місця того, де вони їли хліб, як Господь учинив був подяку.</p>
  <p class="verse" id="John.6.24"><sup><a href="#John.6.24" class="verse-number">24</a></sup> Отож, як побачили люди, що Ісуса та учнів Його там нема, то в човни посідали самі й прибули до Капернауму, і шукали Ісуса.</p>
  <p class="verse" id="John.6.25"><sup><a href="#John.6.25" class="verse-number">25</a></sup> І, на тім боці моря знайшовши Його, сказали Йому: Коли Ти прибув сюди, Учителю?</p>
  <p class="verse" id="John.6.26"><sup><a href="#John.6.26" class="verse-number">26</a></sup> Відповів їм Ісус і сказав: Поправді, поправді кажу вам: Мене не тому ви шукаєте, що бачили чуда, а що їли з хлібів і наситились.</p>
  <p class="verse" id="John.6.27"><sup><a href="#John.6.27" class="verse-number">27</a></sup> Пильнуйте не про поживу, що гине, але про поживу, що зостається на вічне життя, яку дасть нам Син Людський, бо відзначив Його Бог Отець.</p>
  <p class="verse" id="John.6.28"><sup><a href="#John.6.28" class="verse-number">28</a></sup> Сказали ж до Нього вони: Що ми маємо почати, щоб робити діла Божі?</p>
  <p class="verse" id="John.6.29"><sup><a href="#John.6.29" class="verse-number">29</a></sup> Ісус відповів і сказав їм: Оце діло Боже, щоб у Того ви вірували, Кого Він послав.</p>
  <p class="verse" id="John.6.30"><sup><a href="#John.6.30" class="verse-number">30</a></sup> А вони відказали Йому: Яке ж знамено Ти чиниш, щоб побачили ми й поняли Тобі віри? Що Ти робиш?</p>
  <p class="verse" id="John.6.31"><sup><a href="#John.6.31" class="verse-number">31</a></sup> Наші отці їли манну в пустині, як написано: Хліб із неба їм дав на поживу.</p>
  <p class="verse" id="John.6.32"><sup><a href="#John.6.32" class="verse-number">32</a></sup> А Ісус їм сказав: Поправді, поправді кажу вам: Не Мойсей хліб із неба вам дав, Мій Отець дає вам хліб правдивий із неба.</p>
  <p class="verse" id="John.6.33"><sup><a href="#John.6.33" class="verse-number">33</a></sup> Бо хліб Божий є Той, Хто сходить із неба й дає життя світові.</p>
  <p class="verse" id="John.6.34"><sup><a href="#John.6.34" class="verse-number">34</a></sup> А вони відказали до Нього: Давай, Господи, хліба такого нам завжди!</p>
  <p class="verse" id="John.6.35"><sup><a href="#John.6.35" class="verse-number">35</a></sup> Ісус же сказав їм: Я хліб життя. Хто до Мене приходить, не голодуватиме він, а хто вірує в Мене, ніколи не прагнутиме.</p>
  <p class="verse" id="John.6.36"><sup><a href="#John.6.36" class="verse-number">36</a></sup> Але Я вам сказав, що Мене хоч ви й бачили, та не віруєте.</p>
  <p class="verse" id="John.6.37"><sup><a href="#John.6.37" class="verse-number">37</a></sup> Усе прийде до Мене, що Отець дає Мені, а того, хто до Мене приходить, Я не вижену геть.</p>
  <p class="verse" id="John.6.38"><sup><a href="#John.6.38" class="verse-number">38</a></sup> Бо Я з неба зійшов не на те, щоб волю чинити Свою, але волю Того, Хто послав Мене.</p>
  <p class="verse" id="John.6.39"><sup><a href="#John.6.39" class="verse-number">39</a></sup> Оце ж воля Того, Хто послав Мене, щоб з усього, що дав Мені Він, Я нічого не стратив, але воскресив те останнього дня.</p>
  <p class="verse" id="John.6.40"><sup><a href="#John.6.40" class="verse-number">40</a></sup> Оце ж воля Мого Отця, щоб усякий, хто Сина бачить та вірує в Нього, мав вічне життя, і того воскрешу Я останнього дня.</p>
  <p class="verse" id="John.6.41"><sup><a href="#John.6.41" class="verse-number">41</a></sup> Тоді стали юдеї ремствувати на Нього, що сказав: Я той хліб, що з неба зійшов.</p>
  <p class="verse" id="John.6.42"><sup><a href="#John.6.42" class="verse-number">42</a></sup> І казали вони: хіба Він не Ісус, син Йосипів, що ми знаємо батька та матір Його? Як же Він каже: Я з неба зійшов?</p>
  <p class="verse" id="John.6.43"><sup><a href="#John.6.43" class="verse-number">43</a></sup> А Ісус відповів і промовив до них: Не ремствуйте ви між собою!</p>
  <p class="verse" id="John.6.44"><sup><a href="#John.6.44" class="verse-number">44</a></sup> Ніхто бо не може до Мене прийти, як Отець, що послав Мене, не притягне його, і того воскрешу Я останнього дня.</p>
  <p class="verse" id="John.6.45"><sup><a href="#John.6.45" class="verse-number">45</a></sup> У Пророків написано: І всі будуть від Бога навчені. Кожен, хто від Бога почув і навчився, приходить до Мене.</p>
  <p class="verse" id="John.6.46"><sup><a href="#John.6.46" class="verse-number">46</a></sup> Це не значить, щоб хтось Отця бачив, тільки Той Отця бачив, Хто походить від Бога.</p>
  <p class="verse" id="John.6.47"><sup><a href="#John.6.47" class="verse-number">47</a></sup> Поправді, поправді кажу Вам: Хто вірує в Мене, життя вічне той має.</p>
  <p class="verse" id="John.6.48"><sup><a href="#John.6.48" class="verse-number">48</a></sup> Я хліб життя!</p>
  <p class="verse" id="John.6.49"><sup><a href="#John.6.49" class="verse-number">49</a></sup> Отці ваші в пустині їли манну, і померли.</p>
  <p class="verse" id="John.6.50"><sup><a href="#John.6.50" class="verse-number">50</a></sup> То є хліб, Який сходить із неба, щоб не вмер, хто Його споживає.</p>
  <p class="verse" id="John.6.51"><sup><a href="#John.6.51" class="verse-number">51</a></sup> Я хліб живий, що з неба зійшов: коли хто споживатиме хліб цей, той повік буде жити. А хліб, що дам Я, то є тіло Моє, яке Я за життя світові дам.</p>
  <p class="verse" id="John.6.52"><sup><a href="#John.6.52" class="verse-number">52</a></sup> Тоді між собою змагатися стали юдеї, говорячи: Як же Він може дати нам тіла спожити?</p>
  <p class="verse" id="John.6.53"><sup><a href="#John.6.53" class="verse-number">53</a></sup> І сказав їм Ісус: Поправді, поправді кажу вам: Якщо ви споживати не будете тіла Сина Людського й пити не будете крови Його, то в собі ви не будете мати життя.</p>
  <p class="verse" id="John.6.54"><sup><a href="#John.6.54" class="verse-number">54</a></sup> Хто тіло Моє споживає та кров Мою п'є, той має вічне життя, і того воскрешу Я останнього дня.</p>
  <p class="verse" id="John.6.55"><sup><a href="#John.6.55" class="verse-number">55</a></sup> Бо тіло Моє то правдиво пожива, Моя ж кров то правдиво пиття.</p>
  <p class="verse" id="John.6.56"><sup><a href="#John.6.56" class="verse-number">56</a></sup> Хто тіло Моє споживає та кров Мою п'є, той в Мені перебуває, а Я в ньому.</p>
  <p class="verse" id="John.6.57"><sup><a href="#John.6.57" class="verse-number">57</a></sup> Як Живий Отець послав Мене, і живу Я Отцем, так і той, хто Мене споживає, і він житиме Мною.</p>
  <p class="verse" id="John.6.58"><sup><a href="#John.6.58" class="verse-number">58</a></sup> То є хліб, що з неба зійшов. Не як ваші отці їли манну й померли, хто цей хліб споживає, той жити буде повік!</p>
  <p class="verse" id="John.6.59"><sup><a href="#John.6.59" class="verse-number">59</a></sup> Оце Він говорив, коли в Капернаумі навчав у синагозі.</p>
  <p class="verse" id="John.6.60"><sup><a href="#John.6.60" class="verse-number">60</a></sup> А багато-хто з учнів Його, як почули оце, гомоніли: Жорстока це мова! Хто слухати може її?</p>
  <p class="verse" id="John.6.61"><sup><a href="#John.6.61" class="verse-number">61</a></sup> А Ісус, Сам у Собі знавши це, що учні Його на те ремствують, промовив до них: Чи оце вас спокушує?</p>
  <p class="verse" id="John.6.62"><sup><a href="#John.6.62" class="verse-number">62</a></sup> А що ж, як побачите Людського Сина, що сходить туди, де перше Він був?</p>
  <p class="verse" id="John.6.63"><sup><a href="#John.6.63" class="verse-number">63</a></sup> То дух, що оживлює, тіло ж не помагає нічого. Слова, що їх Я говорив вам, то дух і життя.</p>
  <p class="verse" id="John.6.64"><sup><a href="#John.6.64" class="verse-number">64</a></sup> Але є дехто з вас, хто не вірує. Бо Ісус знав спочатку, хто ті, хто не вірує, і хто видасть Його.</p>
  <p class="verse" id="John.6.65"><sup><a href="#John.6.65" class="verse-number">65</a></sup> І сказав Він: Я тому й говорив вам, що до Мене прибути не може ніхто, як не буде йому від Отця дане те.</p>
  <p class="verse" id="John.6.66"><sup><a href="#John.6.66" class="verse-number">66</a></sup> Із того часу відпали багато-хто з учнів Його, і не ходили вже з Ним.</p>
  <p class="verse" id="John.6.67"><sup><a href="#John.6.67" class="verse-number">67</a></sup> І сказав Ісус Дванадцятьом: Чи не хочете й ви відійти?</p>
  <p class="verse" id="John.6.68"><sup><a href="#John.6.68" class="verse-number">68</a></sup> Відповів Йому Симон Петро: До кого ми підемо, Господи? Ти маєш слова життя вічного.</p>
  <p class="verse" id="John.6.69"><sup><a href="#John.6.69" class="verse-number">69</a></sup> Ми ж увірували та пізнали, що Ти Христос, Син Бога Живого!</p>
  <p class="verse" id="John.6.70"><sup><a href="#John.6.70" class="verse-number">70</a></sup> Відповів їм Ісус: Чи не Дванадцятьох Я вас вибрав? Та один із вас диявол...</p>
  <p class="verse" id="John.6.71"><sup><a href="#John.6.71" class="verse-number">71</a></sup> Це сказав Він про Юду, сина Симонового, Іскаріота. Бо цей мав Його видати, хоч він був один із Дванадцятьох.</p>
  <h2>Chapter 7</h2>
  <p class="verse" id="John.7.1"><sup><a href="#John.7.1" class="verse-number">1</a></sup> Після цього Ісус ходив по Галілеї, не хотів бо ходити по Юдеї, бо юдеї шукали нагоди, щоб убити Його.</p>
  <p class="verse" id="John.7.2"><sup><a href="#John.7.2" class="verse-number">2</a></sup> А надходило свято юдейське Кучки.</p>
  <p class="verse" id="John.7.3"><sup><a href="#John.7.3" class="verse-number">3</a></sup> І сказали до Нього брати Його: Піди звідси, і йди до Юдеї, щоб і учні Твої побачили вчинки Твої, що Ти робиш.</p>
  <p class="verse" id="John.7.4"><sup><a href="#John.7.4" class="verse-number">4</a></sup> Тайкома бо не робить нічого ніхто, але сам прагне бути відомий. Коли Ти таке чиниш, то з'яви Себе світові.</p>
  <p class="verse" id="John.7.5"><sup><a href="#John.7.5" class="verse-number">5</a></sup> Бо не вірували в Нього навіть брати Його!</p>
  <p class="verse" id="John.7.6"><sup><a href="#John.7.6" class="verse-number">6</a></sup> А Ісус промовляє до них: Не настав ще Мій час, але завжди готовий час ваш.</p>
  <p class="verse" id="John.7.7"><sup><a href="#John.7.7" class="verse-number">7</a></sup> Вас ненавидіти світ не може, а Мене він ненавидить, бо Я свідчу про нього, що діла його злі.</p>
  <p class="verse" id="John.7.8"><sup><a href="#John.7.8" class="verse-number">8</a></sup> Ідіть на це свято, Я ж іще не піду на це свято, бо не виповнився ще Мій час.</p>
  <p class="verse" id="John.7.9"><sup><a href="#John.7.9" class="verse-number">9</a></sup> Це сказавши до них, Він зоставсь у Галілеї.</p>
  <p class="verse" id="John.7.10"><sup><a href="#John.7.10" class="verse-number">10</a></sup> Коли ж вийшли на свято брати Його, тоді й Сам Він пішов, не відкрито, але ніби потай.</p>
  <p class="verse" id="John.7.11"><sup><a href="#John.7.11" class="verse-number">11</a></sup> А юдеї за свята шукали Його та питали: Де Він?</p>
  <p class="verse" id="John.7.12"><sup><a href="#John.7.12" class="verse-number">12</a></sup> І поголоска велика про Нього в народі була. Одні говорили: Він добрий, а інші казали: Ні, Він зводить з дороги народ...</p>
  <p class="verse" id="John.7.13"><sup><a href="#John.7.13" class="verse-number">13</a></sup> Та відкрито про Нього ніхто не казав, бо боялись юдеїв.</p>
  <p class="verse" id="John.7.14"><sup><a href="#John.7.14" class="verse-number">14</a></sup> У половині вже свята Ісус у храм увійшов і навчав.</p>
  <p class="verse" id="John.7.15"><sup><a href="#John.7.15" class="verse-number">15</a></sup> І дивувались юдеї й казали: Як Він знає Писання, не вчившись?</p>
  <p class="verse" id="John.7.16"><sup><a href="#John.7.16" class="verse-number">16</a></sup> Відповів їм Ісус і сказав: Наука Моя не Моя, а Того, Хто послав Мене.</p>
  <p class="verse" id="John.7.17"><sup><a href="#John.7.17" class="verse-number">17</a></sup> Коли хоче хто волю чинити Його, той довідається про науку, чи від Бога вона, чи від Себе Самого кажу Я.</p>
  <p class="verse" id="John.7.18"><sup><a href="#John.7.18" class="verse-number">18</a></sup> Хто говорить від себе самого, той власної слави шукає, а Хто слави шукає Того, Хто послав Його, Той правдивий, і в Ньому неправди нема.</p>
  <p class="verse" id="John.7.19"><sup><a href="#John.7.19" class="verse-number">19</a></sup> Чи ж Закона вам дав не Мойсей? Та ніхто з вас Закона того не виконує. Нащо хочете вбити Мене?</p>
  <p class="verse" id="John.7.20"><sup><a href="#John.7.20" class="verse-number">20</a></sup> Народ відповів: Чи Ти демона маєш? Хто Тебе хоче вбити?</p>
  <p class="verse" id="John.7.21"><sup><a href="#John.7.21" class="verse-number">21</a></sup> Ісус відповів і сказав їм: Одне діло зробив Я, і всі ви дивуєтесь.</p>
  <p class="verse" id="John.7.22"><sup><a href="#John.7.22" class="verse-number">22</a></sup> Через це Мойсей дав обрізання вам, не тому, що воно від Мойсея, але від отців, та ви й у суботу обрізуєте чоловіка.</p>
  <p class="verse" id="John.7.23"><sup><a href="#John.7.23" class="verse-number">23</a></sup> Коли ж чоловік у суботу приймає обрізання, щоб Закону Мойсеєвого не порушити, чого ж ремствуєте ви на Мене, що Я всю людину в суботу вздоровив?</p>
  <p class="verse" id="John.7.24"><sup><a href="#John.7.24" class="verse-number">24</a></sup> Не судіть за обличчям, але суд справедливий чиніть!</p>
  <p class="verse" id="John.7.25"><sup><a href="#John.7.25" class="verse-number">25</a></sup> Дехто ж з єрусалимлян казали: Хіба це не Той, що Його шукають убити?</p>
  <p class="verse" id="John.7.26"><sup><a href="#John.7.26" class="verse-number">26</a></sup> Бо говорить відкрито ось Він, і нічого не кажуть Йому. Чи то справді дізналися старші, що Він дійсно Христос?</p>
  <p class="verse" id="John.7.27"><sup><a href="#John.7.27" class="verse-number">27</a></sup> Та ми знаєм Цього, звідки Він. Про Христа ж, коли прийде, ніхто знати не буде, звідки Він.</p>
  <p class="verse" id="John.7.28"><sup><a href="#John.7.28" class="verse-number">28</a></sup> І скликнув у храмі Ісус, навчаючи й кажучи: І Мене знаєте ви, і знаєте, звідки Я. А Я не прийшов Сам від Себе; правдивий же Той, Хто послав Мене, що Його ви не знаєте.</p>
  <p class="verse" id="John.7.29"><sup><a href="#John.7.29" class="verse-number">29</a></sup> Я знаю Його, Я бо від Нього, і послав Мене Він!</p>
  <p class="verse" id="John.7.30"><sup><a href="#John.7.30" class="verse-number">30</a></sup> Тож шукали вони, щоб схопити Його, та ніхто не наклав рук на Нього, бо то ще не настала година Його.</p>
  <p class="verse" id="John.7.31"><sup><a href="#John.7.31" class="verse-number">31</a></sup> А багато з народу в Нього ввірували та казали: Коли прийде Христос, чи ж Він чуда чинитиме більші, як чинить Оцей?</p>
  <p class="verse" id="John.7.32"><sup><a href="#John.7.32" class="verse-number">32</a></sup> Фарисеї прочули такі поголоски про Нього в народі. Тоді первосвященики та фарисеї послали свою службу, щоб схопити Його.</p>
  <p class="verse" id="John.7.33"><sup><a href="#John.7.33" class="verse-number">33</a></sup> Ісус же сказав: Ще недовго побуду Я з вами, та й до Того піду, Хто послав Мене.</p>
  <p class="verse" id="John.7.34"><sup><a href="#John.7.34" class="verse-number">34</a></sup> Ви будете шукати Мене, і не знайдете; а туди, де Я є, ви прибути не можете...</p>
  <p class="verse" id="John.7.35"><sup><a href="#John.7.35" class="verse-number">35</a></sup> Тоді говорили юдеї між собою: Куди це Він хоче йти, що не знайдемо Його? Чи не хоче йти до виселенців між греки, та й греків навчати?</p>
  <p class="verse" id="John.7.36"><sup><a href="#John.7.36" class="verse-number">36</a></sup> Що за слово, яке Він сказав: Ви будете шукати Мене, і не знайдете; а туди, де Я є, ви прибути не можете?</p>
  <p class="verse" id="John.7.37"><sup><a href="#John.7.37" class="verse-number">37</a></sup> А останнього великого дня свята Ісус стояв і кликав, говорячи: Коли прагне хто з вас нехай прийде до Мене та й п'є!</p>
  <p class="verse" id="John.7.38"><sup><a href="#John.7.38" class="verse-number">38</a></sup> Хто вірує в Мене, як каже Писання, то ріки живої води потечуть із утроби його.</p>
  <p class="verse" id="John.7.39"><sup><a href="#John.7.39" class="verse-number">39</a></sup> Це ж сказав Він про Духа, що мали прийняти Його, хто ввірував у Нього. Не було бо ще Духа на них, не був бо Ісус ще прославлений.</p>
  <p class="verse" id="John.7.40"><sup><a href="#John.7.40" class="verse-number">40</a></sup> А багато з народу, почувши слова ті, казали: Він справді пророк!</p>
  <p class="verse" id="John.7.41"><sup><a href="#John.7.41" class="verse-number">41</a></sup> Інші казали: Він Христос. А ще інші казали: Хіба прийде Христос із Галілеї?</p>
  <p class="verse" id="John.7.42"><sup><a href="#John.7.42" class="verse-number">42</a></sup> Чи ж не каже Писання, що Христос прийде з роду Давидового, і з села Віфлеєму, звідкіля був Давид?</p>
  <p class="verse" id="John.7.43"><sup><a href="#John.7.43" class="verse-number">43</a></sup> Так повстала незгода в народі з-за Нього.</p>
  <p class="verse" id="John.7.44"><sup><a href="#John.7.44" class="verse-number">44</a></sup> А декотрі з них мали замір схопити Його, та ніхто не поклав рук на Нього.</p>
  <p class="verse" id="John.7.45"><sup><a href="#John.7.45" class="verse-number">45</a></sup> І вернулася служба до первосвящеників та фарисеїв, а ті їх запитали: Чому не привели ви Його?</p>
  <p class="verse" id="John.7.46"><sup><a href="#John.7.46" class="verse-number">46</a></sup> Відказала та служба: Чоловік ще ніколи так не промовляв, як Оцей Чоловік...</p>
  <p class="verse" id="John.7.47"><sup><a href="#John.7.47" class="verse-number">47</a></sup> А їм відповіли фарисеї: Чи й вас із дороги не зведено?</p>
  <p class="verse" id="John.7.48"><sup><a href="#John.7.48" class="verse-number">48</a></sup> Хіба хто з старших або з фарисеїв увірував у Нього?</p>
  <p class="verse" id="John.7.49"><sup><a href="#John.7.49" class="verse-number">49</a></sup> Та проклятий народ, що не знає Закону!</p>
  <p class="verse" id="John.7.50"><sup><a href="#John.7.50" class="verse-number">50</a></sup> Говорить до них Никодим, що приходив до Нього вночі, і що був один із них:</p>
  <p class="verse" id="John.7.51"><sup><a href="#John.7.51" class="verse-number">51</a></sup> Хіба судить Закон наш людину, як перше її не вислухає, і не дізнається, що вона робить?</p>
  <p class="verse" id="John.7.52"><sup><a href="#John.7.52" class="verse-number">52</a></sup> Йому відповіли та сказали вони: Чи й ти не з Галілеї? Досліди та побач, що не прийде Пророк із Галілеї.</p>
  <p class="verse" id="John.7.53"><sup><a href="#John.7.53" class="verse-number">53</a></sup> І до дому свого пішов кожен.</p>
  <h2>Chapter 8</h2>
  <p class="verse" id="John.8.1"><sup><a href="#John.8.1" class="verse-number">1</a></sup> Ісус же на гору Оливну пішов.</p>
  <p class="verse" id="John.8.2"><sup><a href="#John.8.2" class="verse-number">2</a></sup> А над ранком прийшов знов у храм, і всі люди збігались до Нього. А Він сів і навчав їх.</p>
  <p class="verse" id="John.8.3"><sup><a href="#John.8.3" class="verse-number">3</a></sup> І ось книжники та фарисеї приводять до Нього в перелюбі схоплену жінку, і посередині ставлять її,</p>
  <p class="verse" id="John.8.4"><sup><a href="#John.8.4" class="verse-number">4</a></sup> та й говорять Йому: Оцю жінку, Учителю, зловлено на гарячому вчинку перелюбу...</p>
  <p class="verse" id="John.8.5"><sup><a href="#John.8.5" class="verse-number">5</a></sup> Мойсей же в Законі звелів нам таких побивати камінням. А Ти що говориш?</p>
  <p class="verse" id="John.8.6"><sup><a href="#John.8.6" class="verse-number">6</a></sup> Це ж казали вони, Його спокушуючи, та щоб мати на Нього оскарження. А Ісус, нахилившись додолу, по землі писав пальцем...</p>
  <p class="verse" id="John.8.7"><sup><a href="#John.8.7" class="verse-number">7</a></sup> А коли ті не переставали питати Його, Він підвівся й промовив до них: Хто з вас без гріха, нехай перший на неї той каменем кине!...</p>
  <p class="verse" id="John.8.8"><sup><a href="#John.8.8" class="verse-number">8</a></sup> І Він знов нахилився додолу, і писав по землі...</p>
  <p class="verse" id="John.8.9"><sup><a href="#John.8.9" class="verse-number">9</a></sup> А вони, це почувши й сумлінням докорені, стали один по одному виходити, почавши з найстарших та аж до останніх. І зоставсь Сам Ісус і та жінка, що стояла всередині...</p>
  <p class="verse" id="John.8.10"><sup><a href="#John.8.10" class="verse-number">10</a></sup> І підвівся Ісус, і нікого, крім жінки, не бачивши, промовив до неї: Де ж ті, жінко, що тебе оскаржали? Чи ніхто тебе не засудив?</p>
  <p class="verse" id="John.8.11"><sup><a href="#John.8.11" class="verse-number">11</a></sup> А вона відказала: Ніхто, Господи... І сказав їй Ісус: Не засуджую й Я тебе. Іди собі, але більш не гріши!</p>
  <p class="verse" id="John.8.12"><sup><a href="#John.8.12" class="verse-number">12</a></sup> І знову Ісус промовляв до них, кажучи: Я Світло для світу. Хто йде вслід за Мною, не буде ходити у темряві той, але матиме світло життя.</p>
  <p class="verse" id="John.8.13"><sup><a href="#John.8.13" class="verse-number">13</a></sup> Фарисеї ж Йому відказали: Ти Сам свідчиш про Себе, тим свідоцтво Твоє неправдиве.</p>
  <p class="verse" id="John.8.14"><sup><a href="#John.8.14" class="verse-number">14</a></sup> Відповів і сказав їм Ісус: Хоч і свідчу про Себе Я Сам, та правдиве свідоцтво Моє, бо Я знаю, звідкіля Я прийшов і куди Я йду. Ви ж не відаєте, відкіля Я приходжу, і куди Я йду.</p>
  <p class="verse" id="John.8.15"><sup><a href="#John.8.15" class="verse-number">15</a></sup> Ви за тілом судите, Я не суджу нікого.</p>
  <p class="verse" id="John.8.16"><sup><a href="#John.8.16" class="verse-number">16</a></sup> А коли Я суджу, то правдивий Мій суд, бо не Сам Я, а Я та Отець, що послав Він Мене!</p>
  <p class="verse" id="John.8.17"><sup><a href="#John.8.17" class="verse-number">17</a></sup> Та й у вашім Законі написано, що свідчення двох чоловіків правдиве.</p>
  <p class="verse" id="John.8.18"><sup><a href="#John.8.18" class="verse-number">18</a></sup> Я Сам свідчу про Себе Самого, і свідчить про Мене Отець, що послав Він Мене.</p>
  <p class="verse" id="John.8.19"><sup><a href="#John.8.19" class="verse-number">19</a></sup> І сказали до Нього вони: Де Отець Твій? Ісус відповів: Не знаєте ви ні Мене, ні Мого Отця. Якби знали Мене, то й Отця Мого знали б.</p>
  <p class="verse" id="John.8.20"><sup><a href="#John.8.20" class="verse-number">20</a></sup> Ці слова Він казав при скарбниці, у храмі навчаючи. І ніхто не схопив Його, бо то ще не настала година Його...</p>
  <p class="verse" id="John.8.21"><sup><a href="#John.8.21" class="verse-number">21</a></sup> І сказав Він їм знову: Я відходжу, ви ж шукати Мене будете, і помрете в гріху своїм. Куди Я йду, туди ви прибути не можете...</p>
  <p class="verse" id="John.8.22"><sup><a href="#John.8.22" class="verse-number">22</a></sup> А юдеї казали: Чи не вб'є Він Сам Себе, коли каже: Куди Я йду, туди ви прибути не можете?</p>
  <p class="verse" id="John.8.23"><sup><a href="#John.8.23" class="verse-number">23</a></sup> І сказав Він до них: Ви від долу, Я звисока, і ви зо світу цього, Я не з цього світу.</p>
  <p class="verse" id="John.8.24"><sup><a href="#John.8.24" class="verse-number">24</a></sup> Тому Я сказав вам, що помрете в своїх гріхах. Бо коли не ввіруєте, що то Я, то помрете в своїх гріхах.</p>
  <p class="verse" id="John.8.25"><sup><a href="#John.8.25" class="verse-number">25</a></sup> А вони запитали Його: Хто Ти такий? І Ісус відказав їм: Той, Хто спочатку, як і говорю Я до вас.</p>
  <p class="verse" id="John.8.26"><sup><a href="#John.8.26" class="verse-number">26</a></sup> Я маю багато про вас говорити й судити; правдивий же Той, Хто послав Мене, і Я світові те говорю, що від Нього почув.</p>
  <p class="verse" id="John.8.27"><sup><a href="#John.8.27" class="verse-number">27</a></sup> Але не зрозуміли вони, що то Він про Отця говорив їм.</p>
  <p class="verse" id="John.8.28"><sup><a href="#John.8.28" class="verse-number">28</a></sup> Тож Ісус їм сказав: Коли ви підіймете Людського Сина, тоді зрозумієте, що то Я, і що Сам Я від Себе нічого не дію, але те говорю, як Отець Мій Мене був навчив.</p>
  <p class="verse" id="John.8.29"><sup><a href="#John.8.29" class="verse-number">29</a></sup> А Той, Хто послав Мене, перебуває зо Мною; Отець не зоставив Самого Мене, бо Я завжди чиню, що Йому до вподоби.</p>
  <p class="verse" id="John.8.30"><sup><a href="#John.8.30" class="verse-number">30</a></sup> Коли Він говорив це, то багато-хто в Нього увірували.</p>
  <p class="verse" id="John.8.31"><sup><a href="#John.8.31" class="verse-number">31</a></sup> Тож промовив Ісус до юдеїв, що в Нього ввірували: Як у слові Моїм позостанетеся, тоді справді Моїми учнями будете,</p>
  <p class="verse" id="John.8.32"><sup><a href="#John.8.32" class="verse-number">32</a></sup> і пізнаєте правду, а правда вас вільними зробить!</p>
  <p class="verse" id="John.8.33"><sup><a href="#John.8.33" class="verse-number">33</a></sup> Вони відказали Йому: Авраамів ми рід, і нічиїми невільниками не були ми ніколи. То як же Ти кажеш: Ви станете вільні?</p>
  <p class="verse" id="John.8.34"><sup><a href="#John.8.34" class="verse-number">34</a></sup> Відповів їм Ісус: Поправді, поправді кажу вам, що кожен, хто чинить гріх, той раб гріха.</p>
  <p class="verse" id="John.8.35"><sup><a href="#John.8.35" class="verse-number">35</a></sup> І не зостається раб у домі повік, але Син зостається повік.</p>
  <p class="verse" id="John.8.36"><sup><a href="#John.8.36" class="verse-number">36</a></sup> Коли Син отже зробить вас вільними, то справді ви будете вільні.</p>
  <p class="verse" id="John.8.37"><sup><a href="#John.8.37" class="verse-number">37</a></sup> Знаю Я, що ви рід Авраамів, але хочете смерть заподіяти Мені, бо наука Моя не вміщається в вас.</p>
  <p class="verse" id="John.8.38"><sup><a href="#John.8.38" class="verse-number">38</a></sup> Я те говорю, що Я бачив в Отця, та й ви робите те, що ви бачили в батька свого.</p>
  <p class="verse" id="John.8.39"><sup><a href="#John.8.39" class="verse-number">39</a></sup> Сказали вони Йому в відповідь: Наш отець Авраам. Відказав їм Ісус: Коли б ви Авраамові діти були, то чинили б діла Авраамові.</p>
  <p class="verse" id="John.8.40"><sup><a href="#John.8.40" class="verse-number">40</a></sup> А тепер ось ви хочете вбити Мене, Чоловіка, що вам казав правду, яку чув Я від Бога. Цього Авраам не робив.</p>
  <p class="verse" id="John.8.41"><sup><a href="#John.8.41" class="verse-number">41</a></sup> Ви робите діла батька свого. Вони ж відказали Йому: Не родилися ми від перелюбу, одного ми маєм Отця то Бога.</p>
  <p class="verse" id="John.8.42"><sup><a href="#John.8.42" class="verse-number">42</a></sup> А Ісус їм сказав: Якби Бог був Отець ваш, ви б любили Мене, бо від Бога Я вийшов і прийшов, не від Себе ж Самого прийшов Я, а Мене Він послав.</p>
  <p class="verse" id="John.8.43"><sup><a href="#John.8.43" class="verse-number">43</a></sup> Чому мови Моєї ви не розумієте? Бо не можете чути ви слова Мого.</p>
  <p class="verse" id="John.8.44"><sup><a href="#John.8.44" class="verse-number">44</a></sup> Ваш батько диявол, і пожадливості батька свого ви виконувати хочете. Він був душогуб споконвіку, і в правді не встояв, бо правди нема в нім. Як говорить неправду, то говорить зо свого, бо він неправдомовець і батько неправді.</p>
  <p class="verse" id="John.8.45"><sup><a href="#John.8.45" class="verse-number">45</a></sup> А Мені ви не вірите, бо Я правду кажу.</p>
  <p class="verse" id="John.8.46"><sup><a href="#John.8.46" class="verse-number">46</a></sup> Хто з вас може Мені докорити за гріх? Коли ж правду кажу, чом Мені ви не вірите?</p>
  <p class="verse" id="John.8.47"><sup><a href="#John.8.47" class="verse-number">47</a></sup> Хто від Бога, той слухає Божі слова; через те ви не слухаєте, що ви не від Бога.</p>
  <p class="verse" id="John.8.48"><sup><a href="#John.8.48" class="verse-number">48</a></sup> Відізвались юдеї й сказали Йому: Чи ж не добре ми кажемо, що Ти самарянин і демона маєш?</p>
  <p class="verse" id="John.8.49"><sup><a href="#John.8.49" class="verse-number">49</a></sup> Ісус відповів: Не маю Я демона, та шаную Свого Отця, ви ж Мене зневажаєте.</p>
  <p class="verse" id="John.8.50"><sup><a href="#John.8.50" class="verse-number">50</a></sup> Не шукаю ж Я власної слави, є Такий, Хто шукає та судить.</p>
  <p class="verse" id="John.8.51"><sup><a href="#John.8.51" class="verse-number">51</a></sup> Поправді, поправді кажу вам: Хто слово Моє берегтиме, не побачить той смерти повік!</p>
  <p class="verse" id="John.8.52"><sup><a href="#John.8.52" class="verse-number">52</a></sup> І сказали до Нього юдеї: Тепер ми дізнались, що демона маєш: умер Авраам і пророки, а Ти кажеш: Хто науку Мою берегтиме, не скуштує той смерти повік.</p>
  <p class="verse" id="John.8.53"><sup><a href="#John.8.53" class="verse-number">53</a></sup> Чи ж Ти більший, аніж отець наш Авраам, що помер? Та повмирали й пророки. Ким Ти робиш Самого Себе?</p>
  <p class="verse" id="John.8.54"><sup><a href="#John.8.54" class="verse-number">54</a></sup> Ісус відповів: Як Я славлю Самого Себе, то ніщо Моя слава. Мене прославляє Отець Мій, про Якого ви кажете, що Він Бог ваш.</p>
  <p class="verse" id="John.8.55"><sup><a href="#John.8.55" class="verse-number">55</a></sup> І ви не пізнали Його, а Я знаю Його. А коли Я скажу, що не знаю Його, буду неправдомовець, подібний до вас. Та Я знаю Його, і слово Його зберігаю.</p>
  <p class="verse" id="John.8.56"><sup><a href="#John.8.56" class="verse-number">56</a></sup> Отець ваш Авраам прагнув із радістю, щоб побачити день Мій, і він бачив, і тішився.</p>
  <p class="verse" id="John.8.57"><sup><a href="#John.8.57" class="verse-number">57</a></sup> А юдеї ж до Нього сказали: Ти й п'ятидесяти років не маєш іще, і Авраама Ти бачив?</p>
  <p class="verse" id="John.8.58"><sup><a href="#John.8.58" class="verse-number">58</a></sup> Ісус їм відказав: Поправді, поправді кажу вам: Перш, ніж був Авраам, Я є.</p>
  <p class="verse" id="John.8.59"><sup><a href="#John.8.59" class="verse-number">59</a></sup> І схопили каміння вони, щоб кинути на Нього. Та сховався Ісус, і з храму пішов.</p>
  <h2>Chapter 9</h2>
  <p class="verse" id="John.9.1"><sup><a href="#John.9.1" class="verse-number">1</a></sup> А коли Він проходив, побачив чоловіка, що сліпим був з народження.</p>
  <p class="verse" id="John.9.2"><sup><a href="#John.9.2" class="verse-number">2</a></sup> І спитали Його учні Його, говорячи: Учителю, хто згрішив: чи він сам, чи батьки його, що сліпим він родився?</p>
  <p class="verse" id="John.9.3"><sup><a href="#John.9.3" class="verse-number">3</a></sup> Ісус відповів: Не згрішив ані він, ні батьки його, а щоб діла Божі з'явились на ньому.</p>
  <p class="verse" id="John.9.4"><sup><a href="#John.9.4" class="verse-number">4</a></sup> Ми мусимо виконувати діла Того, Хто послав Мене, аж поки є день. Надходить он ніч, коли жаден нічого не зможе виконувати.</p>
  <p class="verse" id="John.9.5"><sup><a href="#John.9.5" class="verse-number">5</a></sup> Доки Я в світі, Я Світло для світу.</p>
  <p class="verse" id="John.9.6"><sup><a href="#John.9.6" class="verse-number">6</a></sup> Промовивши це, Він сплюнув на землю, і з слини грязиво зробив, і очі сліпому помазав грязивом,</p>
  <p class="verse" id="John.9.7"><sup><a href="#John.9.7" class="verse-number">7</a></sup> і до нього промовив: Піди, умийся в ставку Сілоам визначає це Посланий. Тож пішов той і вмився, і вернувся видющим...</p>
  <p class="verse" id="John.9.8"><sup><a href="#John.9.8" class="verse-number">8</a></sup> А сусіди та ті, що бачили перше його, як був він сліпий, говорили: Чи ж не той це, що сидів та просив?</p>
  <p class="verse" id="John.9.9"><sup><a href="#John.9.9" class="verse-number">9</a></sup> Говорили одні, що це він, а інші казали: Ні, подібний до нього. А він відказав: Це я!</p>
  <p class="verse" id="John.9.10"><sup><a href="#John.9.10" class="verse-number">10</a></sup> І питали його: Як же очі відкрились тобі?</p>
  <p class="verse" id="John.9.11"><sup><a href="#John.9.11" class="verse-number">11</a></sup> А той оповідав: Чоловік, що Його звуть Ісусом, грязиво зробив, і очі помазав мені, і до мене сказав: Піди в Сілоам та й умийся. Я ж пішов та й умився, і став бачити.</p>
  <p class="verse" id="John.9.12"><sup><a href="#John.9.12" class="verse-number">12</a></sup> І сказали до нього: Де Він? Відказує той: Я не знаю.</p>
  <p class="verse" id="John.9.13"><sup><a href="#John.9.13" class="verse-number">13</a></sup> Ведуть тоді до фарисеїв того, що був перше незрячий.</p>
  <p class="verse" id="John.9.14"><sup><a href="#John.9.14" class="verse-number">14</a></sup> А була то субота, як грязиво Ісус учинив і відкрив йому очі.</p>
  <p class="verse" id="John.9.15"><sup><a href="#John.9.15" class="verse-number">15</a></sup> І знов запитали його й фарисеї, як видющим він став. А він розповів їм: Грязиво поклав Він на очі мені, а я вмився, та й бачу.</p>
  <p class="verse" id="John.9.16"><sup><a href="#John.9.16" class="verse-number">16</a></sup> Тоді деякі з фарисеїв казали: Не від Бога Оцей Чоловік, бо суботи не держить. А інші казали: Як же чуда такі може грішна людина чинити? І незгода між ними була.</p>
  <p class="verse" id="John.9.17"><sup><a href="#John.9.17" class="verse-number">17</a></sup> Тому знову говорять сліпому: Що ти кажеш про Нього, коли очі відкрив Він тобі? А той відказав: Він Пророк!</p>
  <p class="verse" id="John.9.18"><sup><a href="#John.9.18" class="verse-number">18</a></sup> Юдеї проте йому не повірили, що незрячим він був і прозрів, аж поки не покликано батьків того прозрілого.</p>
  <p class="verse" id="John.9.19"><sup><a href="#John.9.19" class="verse-number">19</a></sup> І запитали їх, кажучи: Чи ваш оце син, про якого ви кажете, ніби родився сліпим? Як же він тепер бачить?</p>
  <p class="verse" id="John.9.20"><sup><a href="#John.9.20" class="verse-number">20</a></sup> А батьки його відповіли та сказали: Ми знаєм, що цей то наш син, і що він народився сліпим.</p>
  <p class="verse" id="John.9.21"><sup><a href="#John.9.21" class="verse-number">21</a></sup> Але як тепер бачить, не знаємо, або хто йому очі відкрив, ми не відаємо. Поспитайте його, він дорослий, хай сам скаже про себе...</p>
  <p class="verse" id="John.9.22"><sup><a href="#John.9.22" class="verse-number">22</a></sup> Таке говорили батьки його, бо боялись юдеїв: юдеї бо вже були змовились, як хто за Христа Його визнає, щоб той був відлучений від синагоги.</p>
  <p class="verse" id="John.9.23"><sup><a href="#John.9.23" class="verse-number">23</a></sup> Ось тому говорили батьки його: Він дорослий, його поспитайте.</p>
  <p class="verse" id="John.9.24"><sup><a href="#John.9.24" class="verse-number">24</a></sup> І покликали вдруге того чоловіка, що був сліпим, і сказали йому: Віддай хвалу Богові. Ми знаємо, що грішний Отой Чоловік.</p>
  <p class="verse" id="John.9.25"><sup><a href="#John.9.25" class="verse-number">25</a></sup> Але він відповів: Чи Він грішний не знаю. Одне тільки знаю, що я був сліпим, а тепер бачу!...</p>
  <p class="verse" id="John.9.26"><sup><a href="#John.9.26" class="verse-number">26</a></sup> І спитали його: Що тобі Він зробив? Як відкрив тобі очі?</p>
  <p class="verse" id="John.9.27"><sup><a href="#John.9.27" class="verse-number">27</a></sup> Відповів він до них: Я вже вам говорив, та не слухали ви. Що бажаєте знову почути? Може й ви Його учнями хочете стати?</p>
  <p class="verse" id="John.9.28"><sup><a href="#John.9.28" class="verse-number">28</a></sup> А вони його вилаяли та й сказали: То ти Його учень, а ми учні Мойсеєві.</p>
  <p class="verse" id="John.9.29"><sup><a href="#John.9.29" class="verse-number">29</a></sup> Ми знаємо, що Бог говорив до Мойсея, звідки ж узявся Оцей, ми не відаємо.</p>
  <p class="verse" id="John.9.30"><sup><a href="#John.9.30" class="verse-number">30</a></sup> Відповів чоловік і сказав їм: То ж воно й дивно, що не знаєте ви, звідки Він, а Він мені очі відкрив!</p>
  <p class="verse" id="John.9.31"><sup><a href="#John.9.31" class="verse-number">31</a></sup> Та ми знаємо, що грішників Бог не послухає; хто ж богобійний, і виконує волю Його, того слухає Він.</p>
  <p class="verse" id="John.9.32"><sup><a href="#John.9.32" class="verse-number">32</a></sup> Відвіку не чувано, щоб хто очі відкрив був сліпому з народження.</p>
  <p class="verse" id="John.9.33"><sup><a href="#John.9.33" class="verse-number">33</a></sup> Коли б не від Бога був Цей, Він нічого не міг би чинити.</p>
  <p class="verse" id="John.9.34"><sup><a href="#John.9.34" class="verse-number">34</a></sup> Вони відповіли та й сказали йому: Ти ввесь у гріхах народився, і чи тобі нас учити? І геть його вигнали.</p>
  <p class="verse" id="John.9.35"><sup><a href="#John.9.35" class="verse-number">35</a></sup> Дізнався Ісус, що вони того вигнали геть, і, знайшовши його, запитав: Чи віруєш ти в Сина Божого?</p>
  <p class="verse" id="John.9.36"><sup><a href="#John.9.36" class="verse-number">36</a></sup> Відповів той, говорячи: Хто ж то, Пане, Такий, щоб я вірував у Нього?</p>
  <p class="verse" id="John.9.37"><sup><a href="#John.9.37" class="verse-number">37</a></sup> Промовив до нього Ісус: І ти бачив Його, і Той, Хто говорить з тобою то Він!...</p>
  <p class="verse" id="John.9.38"><sup><a href="#John.9.38" class="verse-number">38</a></sup> А він відказав: Я вірую, Господи! І вклонився Йому.</p>
  <p class="verse" id="John.9.39"><sup><a href="#John.9.39" class="verse-number">39</a></sup> І промовив Ісус: На суд Я прийшов у цей світ, щоб бачили темні, а видющі щоб стали незрячі.</p>
  <p class="verse" id="John.9.40"><sup><a href="#John.9.40" class="verse-number">40</a></sup> І почули це деякі з тих фарисеїв, що були з Ним, та й сказали Йому: Чи ж і ми невидющі?</p>
  <p class="verse" id="John.9.41"><sup><a href="#John.9.41" class="verse-number">41</a></sup> Відказав їм Ісус: Якби ви невидющі були, то не мали б гріха; а тепер ви говорите: Бачимо, то й ваш гріх зостається при вас!</p>
  <h2>Chapter 10</h2>
  <p class="verse" id="John.10.1"><sup><a href="#John.10.1" class="verse-number">1</a></sup> Поправді, поправді кажу вам: Хто не входить дверима в кошару, але перелазить деінде, той злодій і розбійник.</p>
  <p class="verse" id="John.10.2"><sup><a href="#John.10.2" class="verse-number">2</a></sup> А хто входить дверима, той вівцям пастух.</p>
  <p class="verse" id="John.10.3"><sup><a href="#John.10.3" class="verse-number">3</a></sup> Воротар відчиняє йому, і його голосу слухають вівці; і свої вівці він кличе по йменню, і випроваджує їх.</p>
  <p class="verse" id="John.10.4"><sup><a href="#John.10.4" class="verse-number">4</a></sup> А як вижене всі свої вівці, він іде перед ними, і вівці слідом за ним ідуть, бо знають голос його.</p>
  <p class="verse" id="John.10.5"><sup><a href="#John.10.5" class="verse-number">5</a></sup> За чужим же не підуть вони, а будуть утікати від нього, бо не знають вони чужого голосу.</p>
  <p class="verse" id="John.10.6"><sup><a href="#John.10.6" class="verse-number">6</a></sup> Оцю притчу повів їм Ісус, але не зрозуміли вони, про що їм говорив.</p>
  <p class="verse" id="John.10.7"><sup><a href="#John.10.7" class="verse-number">7</a></sup> І знову промовив Ісус: Поправді, поправді кажу вам, що Я двері вівцям.</p>
  <p class="verse" id="John.10.8"><sup><a href="#John.10.8" class="verse-number">8</a></sup> Усі, скільки їх перше Мене приходило, то злодії й розбійники, але вівці не слухали їх.</p>
  <p class="verse" id="John.10.9"><sup><a href="#John.10.9" class="verse-number">9</a></sup> Я двері: коли через Мене хто ввійде, спасеться, і той ввійде та вийде, і пасовисько знайде.</p>
  <p class="verse" id="John.10.10"><sup><a href="#John.10.10" class="verse-number">10</a></sup> Злодій тільки на те закрадається, щоб красти й убивати та нищити. Я прийшов, щоб ви мали життя, і подостатком щоб мали.</p>
  <p class="verse" id="John.10.11"><sup><a href="#John.10.11" class="verse-number">11</a></sup> Я Пастир Добрий! Пастир добрий кладе життя власне за вівці.</p>
  <p class="verse" id="John.10.12"><sup><a href="#John.10.12" class="verse-number">12</a></sup> А наймит, і той, хто не вівчар, кому вівці не свої, коли бачить, що вовк наближається, то кидає вівці й тікає, а вовк їх хапає й полошить.</p>
  <p class="verse" id="John.10.13"><sup><a href="#John.10.13" class="verse-number">13</a></sup> А наймит утікає тому, що він наймит, і не дбає про вівці.</p>
  <p class="verse" id="John.10.14"><sup><a href="#John.10.14" class="verse-number">14</a></sup> Я Пастир Добрий, і знаю Своїх, і Свої Мене знають.</p>
  <p class="verse" id="John.10.15"><sup><a href="#John.10.15" class="verse-number">15</a></sup> Як Отець Мене знає, так і Я Отця знаю, і власне життя Я за вівці кладу.</p>
  <p class="verse" id="John.10.16"><sup><a href="#John.10.16" class="verse-number">16</a></sup> Також маю Я інших овець, які не з цієї кошари, Я повинен і їх припровадити. І Мій голос почують вони, і буде отара одна й Один Пастир!</p>
  <p class="verse" id="John.10.17"><sup><a href="#John.10.17" class="verse-number">17</a></sup> Через те Отець любить Мене, що Я власне життя віддаю, щоб ізнову прийняти його.</p>
  <p class="verse" id="John.10.18"><sup><a href="#John.10.18" class="verse-number">18</a></sup> Ніхто в Мене його не бере, але Я Сам від Себе кладу його. Маю владу віддати його, і маю владу прийняти його знову, Я цю заповідь взяв від Свого Отця.</p>
  <p class="verse" id="John.10.19"><sup><a href="#John.10.19" class="verse-number">19</a></sup> З-за цих слів між юдеями знову незгода знялася.</p>
  <p class="verse" id="John.10.20"><sup><a href="#John.10.20" class="verse-number">20</a></sup> І багато-хто з них говорили: Він демона має, і несамовитий. Чого слухаєте ви Його?</p>
  <p class="verse" id="John.10.21"><sup><a href="#John.10.21" class="verse-number">21</a></sup> Інші казали: Ці слова не того, хто демона має. Хіба демон може очі сліпим відкривати?...</p>
  <p class="verse" id="John.10.22"><sup><a href="#John.10.22" class="verse-number">22</a></sup> Було тоді свято Відновлення в Єрусалимі. Стояла зима.</p>
  <p class="verse" id="John.10.23"><sup><a href="#John.10.23" class="verse-number">23</a></sup> А Ісус у храмі ходив, у Соломоновім ґанку.</p>
  <p class="verse" id="John.10.24"><sup><a href="#John.10.24" class="verse-number">24</a></sup> Юдеї тоді обступили Його та й казали Йому: Доки будеш тримати в непевності нас? Якщо Ти Христос, то відкрито скажи нам!</p>
  <p class="verse" id="John.10.25"><sup><a href="#John.10.25" class="verse-number">25</a></sup> Відповів їм Ісус: Я вам був сказав, та не вірите ви. Ті діла, що чиню їх у Ймення Свого Отця, вони свідчать про Мене.</p>
  <p class="verse" id="John.10.26"><sup><a href="#John.10.26" class="verse-number">26</a></sup> Та не вірите ви, не з Моїх бо овець ви.</p>
  <p class="verse" id="John.10.27"><sup><a href="#John.10.27" class="verse-number">27</a></sup> Мого голосу слухають вівці Мої, і знаю Я їх, і за Мною слідком вони йдуть.</p>
  <p class="verse" id="John.10.28"><sup><a href="#John.10.28" class="verse-number">28</a></sup> І Я життя вічне даю їм, і вони не загинуть повік, і ніхто їх не вихопить із Моєї руки.</p>
  <p class="verse" id="John.10.29"><sup><a href="#John.10.29" class="verse-number">29</a></sup> Мій Отець, що дав їх Мені, Він більший за всіх, і вихопити ніхто їх не може Отцеві з руки.</p>
  <p class="verse" id="John.10.30"><sup><a href="#John.10.30" class="verse-number">30</a></sup> Я й Отець Ми одне!</p>
  <p class="verse" id="John.10.31"><sup><a href="#John.10.31" class="verse-number">31</a></sup> Знов каміння схопили юдеї, щоб укаменувати Його.</p>
  <p class="verse" id="John.10.32"><sup><a href="#John.10.32" class="verse-number">32</a></sup> Відповів їм Ісус: Від Отця показав Я вам добрих учинків багато, за котрий же з тих учинків хочете Мене каменувати?</p>
  <p class="verse" id="John.10.33"><sup><a href="#John.10.33" class="verse-number">33</a></sup> Юдеї Йому відказали: Не за добрий учинок хочемо Тебе вкаменувати, а за богозневагу, бо Ти, бувши людиною, за Бога Себе видаєш...</p>
  <p class="verse" id="John.10.34"><sup><a href="#John.10.34" class="verse-number">34</a></sup> Відповів їм Ісус: Хіба не написано в вашім Законі: Я сказав: ви боги?</p>
  <p class="verse" id="John.10.35"><sup><a href="#John.10.35" class="verse-number">35</a></sup> Коли тих Він богами назвав, що до них слово Боже було, а Писання не може порушене бути,</p>
  <p class="verse" id="John.10.36"><sup><a href="#John.10.36" class="verse-number">36</a></sup> то Тому, що Отець освятив і послав Його в світ, закидаєте ви: Зневажаєш Ти Бога, через те, що сказав Я: Я Син Божий?</p>
  <p class="verse" id="John.10.37"><sup><a href="#John.10.37" class="verse-number">37</a></sup> Коли Я не чиню діл Свого Отця, то не вірте Мені.</p>
  <p class="verse" id="John.10.38"><sup><a href="#John.10.38" class="verse-number">38</a></sup> А коли Я чиню, то хоч ви Мені віри й не ймете, повірте ділам, щоб пізнали й повірили ви, що Отець у Мені, а Я ув Отці!</p>
  <p class="verse" id="John.10.39"><sup><a href="#John.10.39" class="verse-number">39</a></sup> Тоді знову шукали вони, щоб схопити Його, але вийшов із рук їхніх Він.</p>
  <p class="verse" id="John.10.40"><sup><a href="#John.10.40" class="verse-number">40</a></sup> І Він знову на той бік Йордану пішов, на те місце, де Іван найперше христив, та й там перебував.</p>
  <p class="verse" id="John.10.41"><sup><a href="#John.10.41" class="verse-number">41</a></sup> І багато до Нього приходили та говорили, що хоч жадного чуда Іван не вчинив, але все, що про Нього Іван говорив, правдиве було.</p>
  <p class="verse" id="John.10.42"><sup><a href="#John.10.42" class="verse-number">42</a></sup> І багато-хто ввірували в Нього там.</p>
  <h2>Chapter 11</h2>
  <p class="verse" id="John.11.1"><sup><a href="#John.11.1" class="verse-number">1</a></sup> Був же хворий один, Лазар у Віфанії, із села Марії й сестри її Марти.</p>
  <p class="verse" id="John.11.2"><sup><a href="#John.11.2" class="verse-number">2</a></sup> А Марія, що брат її Лазар був хворий, була та, що помазала Господа миром, і волоссям своїм Йому ноги обтерла.</p>
  <p class="verse" id="John.11.3"><sup><a href="#John.11.3" class="verse-number">3</a></sup> Тоді сестри послали до Нього, говорячи: Ось нездужає, Господи, той, що кохаєш його!...</p>
  <p class="verse" id="John.11.4"><sup><a href="#John.11.4" class="verse-number">4</a></sup> Як почув же Ісус, то промовив: Не на смерть ця недуга, а на Божу славу, щоб Син Божий прославився нею.</p>
  <p class="verse" id="John.11.5"><sup><a href="#John.11.5" class="verse-number">5</a></sup> А Ісус любив Марту, і сестру її, і Лазаря.</p>
  <p class="verse" id="John.11.6"><sup><a href="#John.11.6" class="verse-number">6</a></sup> А коли Він почув, що нездужає той, то зостався два дні на тім місці, де був.</p>
  <p class="verse" id="John.11.7"><sup><a href="#John.11.7" class="verse-number">7</a></sup> Після ж того говорить до учнів: Ходімо знову в Юдею.</p>
  <p class="verse" id="John.11.8"><sup><a href="#John.11.8" class="verse-number">8</a></sup> Йому учні сказали: Учителю, таж допіру юдеї хотіли камінням побити Тебе, а Ти знов туди підеш?</p>
  <p class="verse" id="John.11.9"><sup><a href="#John.11.9" class="verse-number">9</a></sup> Ісус відповів: Хіба дня не дванадцять годин? Як хто ходить за дня, не спіткнеться, цьогосвітнє бо світло він бачить.</p>
  <p class="verse" id="John.11.10"><sup><a href="#John.11.10" class="verse-number">10</a></sup> А хто ходить нічної пори, той спіткнеться, бо немає в нім світла.</p>
  <p class="verse" id="John.11.11"><sup><a href="#John.11.11" class="verse-number">11</a></sup> Оце Він сказав, а по тому говорить до них: Друг наш Лазар заснув, та піду розбудити Його.</p>
  <p class="verse" id="John.11.12"><sup><a href="#John.11.12" class="verse-number">12</a></sup> А учні сказали Йому: Як заснув, то він, Господи, видужає.</p>
  <p class="verse" id="John.11.13"><sup><a href="#John.11.13" class="verse-number">13</a></sup> Та про смерть його мовив Ісус, вони ж думали, що про сонний спочинок Він каже.</p>
  <p class="verse" id="John.11.14"><sup><a href="#John.11.14" class="verse-number">14</a></sup> Тоді просто сказав їм Ісус: Умер Лазар.</p>
  <p class="verse" id="John.11.15"><sup><a href="#John.11.15" class="verse-number">15</a></sup> І Я тішусь за вас, що там Я не був, щоб повірили ви. Та ходімо до нього.</p>
  <p class="verse" id="John.11.16"><sup><a href="#John.11.16" class="verse-number">16</a></sup> Сказав же Хома, називаний Близнюк, до співучнів: Ходімо й ми, щоб із Ним повмирати.</p>
  <p class="verse" id="John.11.17"><sup><a href="#John.11.17" class="verse-number">17</a></sup> Як прибув же Ісус, то знайшов, що чотири вже дні той у гробі.</p>
  <p class="verse" id="John.11.18"><sup><a href="#John.11.18" class="verse-number">18</a></sup> А Віфанія поблизу Єрусалиму була, яких стадій з п'ятнадцять.</p>
  <p class="verse" id="John.11.19"><sup><a href="#John.11.19" class="verse-number">19</a></sup> І багато з юдеїв до Марти й Марії прийшли, щоб за брата розважити їх.</p>
  <p class="verse" id="John.11.20"><sup><a href="#John.11.20" class="verse-number">20</a></sup> Тоді Марта, почувши, що надходить Ісус, побігла зустріти Його, Марія ж удома сиділа.</p>
  <p class="verse" id="John.11.21"><sup><a href="#John.11.21" class="verse-number">21</a></sup> І Марта сказала Ісусові: Коли б, Господи, був Ти отут, то не вмер би мій брат...</p>
  <p class="verse" id="John.11.22"><sup><a href="#John.11.22" class="verse-number">22</a></sup> Та й тепер, знаю я, що чого тільки в Бога попросиш, то дасть Тобі Бог!</p>
  <p class="verse" id="John.11.23"><sup><a href="#John.11.23" class="verse-number">23</a></sup> Промовляє до неї Ісус: Воскресне твій брат!</p>
  <p class="verse" id="John.11.24"><sup><a href="#John.11.24" class="verse-number">24</a></sup> Відказує Марта Йому: Знаю, що в воскресення останнього дня він воскресне.</p>
  <p class="verse" id="John.11.25"><sup><a href="#John.11.25" class="verse-number">25</a></sup> Промовив до неї Ісус: Я воскресення й життя. Хто вірує в Мене, хоч і вмре, буде жити.</p>
  <p class="verse" id="John.11.26"><sup><a href="#John.11.26" class="verse-number">26</a></sup> І кожен, хто живе та хто вірує в Мене, повіки не вмре. Чи ти віруєш в це?</p>
  <p class="verse" id="John.11.27"><sup><a href="#John.11.27" class="verse-number">27</a></sup> Вона каже Йому: Так, Господи! Я вірую, що Ти Христос, Син Божий, що має прийти на цей світ.</p>
  <p class="verse" id="John.11.28"><sup><a href="#John.11.28" class="verse-number">28</a></sup> І промовивши це, відійшла, та й покликала нишком Марію, сестру свою, кажучи: Учитель тут, і Він кличе тебе!</p>
  <p class="verse" id="John.11.29"><sup><a href="#John.11.29" class="verse-number">29</a></sup> А та, як зачула, квапливо встала й до Нього пішла.</p>
  <p class="verse" id="John.11.30"><sup><a href="#John.11.30" class="verse-number">30</a></sup> А Ісус не ввійшов був іще до села, а знаходивсь на місці, де Марта зустріла Його.</p>
  <p class="verse" id="John.11.31"><sup><a href="#John.11.31" class="verse-number">31</a></sup> Юдеї тоді, що були з нею в домі й її розважали, як побачили, що Марія квапливо встала й побігла, подалися за нею, гадаючи, що до гробу пішла вона, плакати там.</p>
  <p class="verse" id="John.11.32"><sup><a href="#John.11.32" class="verse-number">32</a></sup> Як Марія ж прийшла туди, де був Ісус, і Його вгледіла, то припала до ніг Йому та й говорила до Нього: Коли б, Господи, був Ти отут, то не вмер би мій брат!</p>
  <p class="verse" id="John.11.33"><sup><a href="#John.11.33" class="verse-number">33</a></sup> А Ісус, як побачив, що плаче вона, і плачуть юдеї, що з нею прийшли, то в дусі розжалобився та й зворушився Сам,</p>
  <p class="verse" id="John.11.34"><sup><a href="#John.11.34" class="verse-number">34</a></sup> і сказав: Де його ви поклали? Говорять Йому: Іди, Господи, та подивися!</p>
  <p class="verse" id="John.11.35"><sup><a href="#John.11.35" class="verse-number">35</a></sup> І закапали сльози Ісусові...</p>
  <p class="verse" id="John.11.36"><sup><a href="#John.11.36" class="verse-number">36</a></sup> А юдеї казали: Дивись, як кохав Він його!</p>
  <p class="verse" id="John.11.37"><sup><a href="#John.11.37" class="verse-number">37</a></sup> А з них дехто сказали: Чи не міг же зробити Отой, Хто очі сліпому відкрив, щоб і цей не помер?</p>
  <p class="verse" id="John.11.38"><sup><a href="#John.11.38" class="verse-number">38</a></sup> Ісус же розжалобивсь знову в Собі, і до гробу прийшов. Була ж то печера, і камінь на ній налягав.</p>
  <p class="verse" id="John.11.39"><sup><a href="#John.11.39" class="verse-number">39</a></sup> Промовляє Ісус: Відваліть цього каменя! Сестра вмерлого Марта говорить до Нього: Уже, Господи, чути, бо чотири вже дні він у гробі...</p>
  <p class="verse" id="John.11.40"><sup><a href="#John.11.40" class="verse-number">40</a></sup> Ісус каже до неї: Чи тобі не казав Я, що як будеш ти вірувати, славу Божу побачиш?</p>
  <p class="verse" id="John.11.41"><sup><a href="#John.11.41" class="verse-number">41</a></sup> І зняли тоді каменя. А Ісус ізвів очі до неба й промовив: Отче, дяку приношу Тобі, що Мене Ти почув.</p>
  <p class="verse" id="John.11.42"><sup><a href="#John.11.42" class="verse-number">42</a></sup> Та Я знаю, що Ти завжди почуєш Мене, але ради народу, що довкола стоїть, Я сказав, щоб увірували, що послав Ти Мене.</p>
  <p class="verse" id="John.11.43"><sup><a href="#John.11.43" class="verse-number">43</a></sup> І, промовивши це, Він скричав гучним голосом: Лазарю, вийди сюди!</p>
  <p class="verse" id="John.11.44"><sup><a href="#John.11.44" class="verse-number">44</a></sup> І вийшов померлий, по руках і ногах обв'язаний пасами, а обличчя у нього було перев'язане хусткою... Ісус каже до них: Розв'яжіть його та й пустіть, щоб ходив...</p>
  <p class="verse" id="John.11.45"><sup><a href="#John.11.45" class="verse-number">45</a></sup> І багато з юдеїв, що посходилися до Марії, та бачили те, що Він учинив, у Нього ввірували.</p>
  <p class="verse" id="John.11.46"><sup><a href="#John.11.46" class="verse-number">46</a></sup> А деякі з них пішли до фарисеїв, і їм розповіли, що Ісус учинив.</p>
  <p class="verse" id="John.11.47"><sup><a href="#John.11.47" class="verse-number">47</a></sup> Тоді первосвященики та фарисеї скликали раду й казали: Що маємо робити, бо Цей Чоловік пребагато чуд чинить?</p>
  <p class="verse" id="John.11.48"><sup><a href="#John.11.48" class="verse-number">48</a></sup> Якщо так позоставимо Його, то всі в Нього ввірують, і прийдуть римляни, та й візьмуть нам і Край, і народ!</p>
  <p class="verse" id="John.11.49"><sup><a href="#John.11.49" class="verse-number">49</a></sup> А один із них, Кайяфа, що був первосвящеником року того, промовив до них: Ви нічого не знаєте,</p>
  <p class="verse" id="John.11.50"><sup><a href="#John.11.50" class="verse-number">50</a></sup> і не поміркуєте, що краще для вас, щоб один чоловік прийняв смерть за людей, аніж щоб увесь народ мав загинути!</p>
  <p class="verse" id="John.11.51"><sup><a href="#John.11.51" class="verse-number">51</a></sup> А того не сказав сам від себе, але, первосвящеником бувши в тім році, пророкував, що Ісус за народ мав умерти,</p>
  <p class="verse" id="John.11.52"><sup><a href="#John.11.52" class="verse-number">52</a></sup> і не лише за народ, але й щоб сполучити в одне розпорошених Божих дітей.</p>
  <p class="verse" id="John.11.53"><sup><a href="#John.11.53" class="verse-number">53</a></sup> Отож, від того дня вони змовилися, щоб убити Його.</p>
  <p class="verse" id="John.11.54"><sup><a href="#John.11.54" class="verse-number">54</a></sup> І тому не ходив більш Ісус між юдеями явно, але звідти вдавсь до околиць поближче пустині, до міста, що зветься Єфрем, і тут залишався з Своїми учнями.</p>
  <p class="verse" id="John.11.55"><sup><a href="#John.11.55" class="verse-number">55</a></sup> Наближалася ж Пасха юдейська, і багато-хто з Краю вдались перед Пасхою в Єрусалим, щоб очистити себе.</p>
  <p class="verse" id="John.11.56"><sup><a href="#John.11.56" class="verse-number">56</a></sup> І шукали Ісуса вони, а в храмі стоявши, гомоніли один до одного: А як вам здається? Хіба Він не прийде на свято?</p>
  <p class="verse" id="John.11.57"><sup><a href="#John.11.57" class="verse-number">57</a></sup> А первосвященики та фарисеї наказа дали: як дізнається хто, де Він перебуватиме, нехай донесе, щоб схопити Його.</p>
  <h2>Chapter 12</h2>
  <p class="verse" id="John.12.1"><sup><a href="#John.12.1" class="verse-number">1</a></sup> Ісус же за шість день до Пасхи прибув до Віфанії, де жив Лазар, що його воскресив Ісус із мертвих.</p>
  <p class="verse" id="John.12.2"><sup><a href="#John.12.2" class="verse-number">2</a></sup> І для Нього вечерю там справили, а Марта прислуговувала. Був же й Лазар одним із тих, що до столу з Ним сіли.</p>
  <p class="verse" id="John.12.3"><sup><a href="#John.12.3" class="verse-number">3</a></sup> А Марія взяла літру мира, з найдорожчого нарду пахучого, і намастила Ісусові ноги, і волоссям своїм Йому ноги обтерла... І пахощі мира наповнили дім!</p>
  <p class="verse" id="John.12.4"><sup><a href="#John.12.4" class="verse-number">4</a></sup> І говорить один з Його учнів, Юда Іскаріотський, що мав Його видати:</p>
  <p class="verse" id="John.12.5"><sup><a href="#John.12.5" class="verse-number">5</a></sup> Чому мира оцього за триста динарів не продано, та й не роздано вбогим?</p>
  <p class="verse" id="John.12.6"><sup><a href="#John.12.6" class="verse-number">6</a></sup> А це він сказав не тому, що про вбогих журився, а тому, що був злодій: він мав скриньку на гроші, і крав те, що вкидали.</p>
  <p class="verse" id="John.12.7"><sup><a href="#John.12.7" class="verse-number">7</a></sup> І промовив Ісус: Позостав її ти, це вона на день похорону заховала Мені...</p>
  <p class="verse" id="John.12.8"><sup><a href="#John.12.8" class="verse-number">8</a></sup> Бо вбогих ви маєте завжди з собою, а Мене не постійно ви маєте!</p>
  <p class="verse" id="John.12.9"><sup><a href="#John.12.9" class="verse-number">9</a></sup> А натовп великий юдеїв довідався, що Він там, та й поприходили не з-за Ісуса Самого, але щоб побачити й Лазаря, що його воскресив Він із мертвих.</p>
  <p class="verse" id="John.12.10"><sup><a href="#John.12.10" class="verse-number">10</a></sup> А первосвященики змовилися, щоб і Лазареві смерть заподіяти,</p>
  <p class="verse" id="John.12.11"><sup><a href="#John.12.11" class="verse-number">11</a></sup> бо багато з юдеїв з-за нього відходили, та в Ісуса ввірували.</p>
  <p class="verse" id="John.12.12"><sup><a href="#John.12.12" class="verse-number">12</a></sup> А другого дня, коли безліч народу, що зібрався на свято, прочула, що до Єрусалиму надходить Ісус,</p>
  <p class="verse" id="John.12.13"><sup><a href="#John.12.13" class="verse-number">13</a></sup> то взяли вони пальмове віття, і вийшли назустріч Йому та й кричали: Осанна! Благословенний, хто йде у Господнє Ім'я! Цар Ізраїлів!</p>
  <p class="verse" id="John.12.14"><sup><a href="#John.12.14" class="verse-number">14</a></sup> Ісус же, знайшовши осля, сів на нього, як написано:</p>
  <p class="verse" id="John.12.15"><sup><a href="#John.12.15" class="verse-number">15</a></sup> Не бійся, дочко Сіонська! Ото Цар твій іде, сидячи на ослі молодому!</p>
  <p class="verse" id="John.12.16"><sup><a href="#John.12.16" class="verse-number">16</a></sup> А учні Його спочатку того не зрозуміли були, але, як прославивсь Ісус, то згадали тоді, що про Нього було так написано, і що цеє вчинили Йому.</p>
  <p class="verse" id="John.12.17"><sup><a href="#John.12.17" class="verse-number">17</a></sup> Тоді свідчив народ, який був із Ним, що Він викликав Лазаря з гробу, і воскресив його з мертвих.</p>
  <p class="verse" id="John.12.18"><sup><a href="#John.12.18" class="verse-number">18</a></sup> Через це й зустрів натовп Його, бо почув, що Він учинив таке чудо.</p>
  <p class="verse" id="John.12.19"><sup><a href="#John.12.19" class="verse-number">19</a></sup> Фарисеї тоді між собою казали: Ви бачите, що нічого не вдієте: ось пішов увесь світ услід за Ним!</p>
  <p class="verse" id="John.12.20"><sup><a href="#John.12.20" class="verse-number">20</a></sup> А між тими, що в свято прийшли поклонитись, були й деякі геллени.</p>
  <p class="verse" id="John.12.21"><sup><a href="#John.12.21" class="verse-number">21</a></sup> І вони підійшли до Пилипа, що з Віфсаїди Галілейської, і просили його та казали: Ми хочемо, пане, побачити Ісуса.</p>
  <p class="verse" id="John.12.22"><sup><a href="#John.12.22" class="verse-number">22</a></sup> Іде Пилип та Андрієві каже; іде Андрій і Пилип та Ісусові розповідають.</p>
  <p class="verse" id="John.12.23"><sup><a href="#John.12.23" class="verse-number">23</a></sup> Ісус же їм відповідає, говорячи: Надійшла година, щоб Син Людський прославивсь.</p>
  <p class="verse" id="John.12.24"><sup><a href="#John.12.24" class="verse-number">24</a></sup> Поправді, поправді кажу вам: коли зерно пшеничне, як у землю впаде, не помре, то одне зостається; як умре ж, плід рясний принесе.</p>
  <p class="verse" id="John.12.25"><sup><a href="#John.12.25" class="verse-number">25</a></sup> Хто кохає душу свою, той погубить її; хто ж ненавидить душу свою на цім світі, збереже її в вічне життя.</p>
  <p class="verse" id="John.12.26"><sup><a href="#John.12.26" class="verse-number">26</a></sup> Як хто служить Мені, хай іде той за Мною, і де Я, там буде й слуга Мій. Як хто служить Мені, того пошанує Отець.</p>
  <p class="verse" id="John.12.27"><sup><a href="#John.12.27" class="verse-number">27</a></sup> Затривожена зараз душа Моя. І що Я повім? Заступи Мене, Отче, від цієї години! Та на те Я й прийшов на годину оцю...</p>
  <p class="verse" id="John.12.28"><sup><a href="#John.12.28" class="verse-number">28</a></sup> Прослав, Отче, Ім'я Своє! Залунав тоді голос із неба: І прославив, і знову прославлю!</p>
  <p class="verse" id="John.12.29"><sup><a href="#John.12.29" class="verse-number">29</a></sup> А народ, що стояв і почув, говорив: Загреміло! Інші казали: Це Ангол Йому говорив!</p>
  <p class="verse" id="John.12.30"><sup><a href="#John.12.30" class="verse-number">30</a></sup> Ісус відповів і сказав: Не для Мене цей голос лунав, а для вас.</p>
  <p class="verse" id="John.12.31"><sup><a href="#John.12.31" class="verse-number">31</a></sup> Тепер суд цьому світові. Князь світу цього буде вигнаний звідси тепер.</p>
  <p class="verse" id="John.12.32"><sup><a href="#John.12.32" class="verse-number">32</a></sup> І, як буду піднесений з землі, то до Себе Я всіх притягну.</p>
  <p class="verse" id="John.12.33"><sup><a href="#John.12.33" class="verse-number">33</a></sup> А Він це говорив, щоб зазначити, якою то смертю Він має померти.</p>
  <p class="verse" id="John.12.34"><sup><a href="#John.12.34" class="verse-number">34</a></sup> А народ відповів Йому: Ми чули з Закону, що Христос перебуває повік, то чого ж Ти говориш, що Людському Сину потрібно піднесеному бути? Хто такий Цей Син Людський?</p>
  <p class="verse" id="John.12.35"><sup><a href="#John.12.35" class="verse-number">35</a></sup> І сказав їм Ісус: Короткий ще час світло з вами. Ходіть, поки маєте світло, щоб вас темрява не обгорнула. А хто в темряві ходить, не знає, куди він іде...</p>
  <p class="verse" id="John.12.36"><sup><a href="#John.12.36" class="verse-number">36</a></sup> Аж доки ви маєте світло, то віруйте в світло, щоб синами світла ви стали. Промовивши це, Ісус відійшов, і сховався від них.</p>
  <p class="verse" id="John.12.37"><sup><a href="#John.12.37" class="verse-number">37</a></sup> І хоч Він стільки чуд перед ними вчинив був, та в Нього вони не ввірували,</p>
  <p class="verse" id="John.12.38"><sup><a href="#John.12.38" class="verse-number">38</a></sup> щоб справдилось слово пророка Ісаї, який провіщав: Хто повірив тому, що ми, Господи, чули, а Господнє рамено кому об'явилось?</p>
  <p class="verse" id="John.12.39"><sup><a href="#John.12.39" class="verse-number">39</a></sup> Тому не могли вони вірити, що знову Ісая прорік:</p>
  <p class="verse" id="John.12.40"><sup><a href="#John.12.40" class="verse-number">40</a></sup> Засліпив їхні очі, і скам'янив їхнє серце, щоб очима не бачили, ані серцем щоб не зрозуміли, і не навернулись, щоб Я їх уздоровив!</p>
  <p class="verse" id="John.12.41"><sup><a href="#John.12.41" class="verse-number">41</a></sup> Це Ісая сказав, коли бачив славу Його, і про Нього звіщав.</p>
  <p class="verse" id="John.12.42"><sup><a href="#John.12.42" class="verse-number">42</a></sup> Проте багато-хто навіть із старших у Нього ввірували, та не признавались через фарисеїв, щоб не вигнано їх із синагоги.</p>
  <p class="verse" id="John.12.43"><sup><a href="#John.12.43" class="verse-number">43</a></sup> Бо любили вони славу людську більше, аніж славу Божу.</p>
  <p class="verse" id="John.12.44"><sup><a href="#John.12.44" class="verse-number">44</a></sup> А Ісус підняв голос, та й промовляв: Хто вірує в Мене, не в Мене він вірує, але в Того, Хто послав Мене.</p>
  <p class="verse" id="John.12.45"><sup><a href="#John.12.45" class="verse-number">45</a></sup> А хто бачить Мене, той бачить Того, хто послав Мене.</p>
  <p class="verse" id="John.12.46"><sup><a href="#John.12.46" class="verse-number">46</a></sup> Я, Світло, на світ прийшов, щоб кожен, хто вірує в Мене, у темряві не зоставався.</p>
  <p class="verse" id="John.12.47"><sup><a href="#John.12.47" class="verse-number">47</a></sup> Коли б же хто слів Моїх слухав та не вірував, Я того не суджу, бо Я не прийшов світ судити, але щоб спасти світ.</p>
  <p class="verse" id="John.12.48"><sup><a href="#John.12.48" class="verse-number">48</a></sup> Хто цурається Мене, і Моїх слів не приймає, той має для себе суддю: те слово, що Я говорив, останнього дня воно буде судити його!</p>
  <p class="verse" id="John.12.49"><sup><a href="#John.12.49" class="verse-number">49</a></sup> Бо від Себе Я не говорив, а Отець, що послав Мене, то Він Мені заповідь дав, що Я маю казати та що говорити.</p>
  <p class="verse" id="John.12.50"><sup><a href="#John.12.50" class="verse-number">50</a></sup> І відаю Я, що Його ота заповідь то вічне життя. Тож що Я говорю, то так говорю, як Отець Мені розповідав.</p>
  <h2>Chapter 13</h2>
  <p class="verse" id="John.13.1"><sup><a href="#John.13.1" class="verse-number">1</a></sup> Перед святом же Пасхи Ісус, знавши, що настала година Йому перейти до Отця з цього світу, полюбивши Своїх, що на світі були, до кінця полюбив їх.</p>
  <p class="verse" id="John.13.2"><sup><a href="#John.13.2" class="verse-number">2</a></sup> Під час же вечері, як диявол уже був укинув у серце синові Симона Юді Іскаріотському, щоб він видав Його,</p>
  <p class="verse" id="John.13.3"><sup><a href="#John.13.3" class="verse-number">3</a></sup> то Ісус, знавши те, що Отець віддав все Йому в руки, і що від Бога прийшов Він, і до Бога відходить,</p>
  <p class="verse" id="John.13.4"><sup><a href="#John.13.4" class="verse-number">4</a></sup> устає від вечері, і здіймає одежу, бере рушника й підперізується.</p>
  <p class="verse" id="John.13.5"><sup><a href="#John.13.5" class="verse-number">5</a></sup> Потому налив Він води до вмивальниці, та й зачав обмивати ноги учням, і витирати рушником, що ним був підперезаний.</p>
  <p class="verse" id="John.13.6"><sup><a href="#John.13.6" class="verse-number">6</a></sup> І підходить до Симона Петра, а той каже Йому: Ти, Господи, митимеш ноги мені?</p>
  <p class="verse" id="John.13.7"><sup><a href="#John.13.7" class="verse-number">7</a></sup> Ісус відказав і промовив йому: Що Я роблю, ти не знаєш тепер, але опісля зрозумієш.</p>
  <p class="verse" id="John.13.8"><sup><a href="#John.13.8" class="verse-number">8</a></sup> Говорить до Нього Петро: Ти повік мені ніг не обмиєш! Ісус відповів йому: Коли Я не вмию тебе, ти не матимеш частки зо Мною.</p>
  <p class="verse" id="John.13.9"><sup><a href="#John.13.9" class="verse-number">9</a></sup> До Нього проказує Симон Петро: Господи, не самі мої ноги, а й руки та голову!</p>
  <p class="verse" id="John.13.10"><sup><a href="#John.13.10" class="verse-number">10</a></sup> Ісус каже йому: Хто обмитий, тільки ноги обмити потребує, бо він чистий увесь. І ви чисті, та не всі.</p>
  <p class="verse" id="John.13.11"><sup><a href="#John.13.11" class="verse-number">11</a></sup> Бо Він знав Свого зрадника, тому то сказав: Ви чисті не всі.</p>
  <p class="verse" id="John.13.12"><sup><a href="#John.13.12" class="verse-number">12</a></sup> Коли ж пообмивав їхні ноги, і одежу Свою Він надів, засів знову за стіл і промовив до них: Чи знаєте ви, що Я зробив вам?</p>
  <p class="verse" id="John.13.13"><sup><a href="#John.13.13" class="verse-number">13</a></sup> Ви Мене називаєте: Учитель і Господь, і добре ви кажете, бо Я є.</p>
  <p class="verse" id="John.13.14"><sup><a href="#John.13.14" class="verse-number">14</a></sup> А коли обмив ноги вам Я, Господь і Вчитель, то повинні й ви один одному ноги вмивати.</p>
  <p class="verse" id="John.13.15"><sup><a href="#John.13.15" class="verse-number">15</a></sup> Бо то Я вам приклада дав, щоб і ви те чинили, як Я вам учинив.</p>
  <p class="verse" id="John.13.16"><sup><a href="#John.13.16" class="verse-number">16</a></sup> Поправді, поправді кажу вам: Раб не більший за пана свого, посланець же не більший від того, хто вислав його.</p>
  <p class="verse" id="John.13.17"><sup><a href="#John.13.17" class="verse-number">17</a></sup> Коли знаєте це, то блаженні ви, якщо таке чините!</p>
  <p class="verse" id="John.13.18"><sup><a href="#John.13.18" class="verse-number">18</a></sup> Не про всіх вас кажу. Знаю Я, кого вибрав, але щоб збулося Писання: Хто хліб споживає зо Мною, підняв той на Мене п'яту свою!</p>
  <p class="verse" id="John.13.19"><sup><a href="#John.13.19" class="verse-number">19</a></sup> Уже тепер вам кажу, перше ніж те настане, щоб як станеться, ви ввірували, що то Я.</p>
  <p class="verse" id="John.13.20"><sup><a href="#John.13.20" class="verse-number">20</a></sup> Поправді, поправді кажу вам: Хто приймає Мого посланця, той приймає Мене; хто ж приймає Мене, той приймає Того, Хто послав Мене!</p>
  <p class="verse" id="John.13.21"><sup><a href="#John.13.21" class="verse-number">21</a></sup> Промовивши це, затривожився духом Ісус, і освідчив, говорячи: Поправді, поправді кажу вам, що один із вас видасть Мене!...</p>
  <p class="verse" id="John.13.22"><sup><a href="#John.13.22" class="verse-number">22</a></sup> І озиралися учні один на одного, непевними бувши, про кого Він каже.</p>
  <p class="verse" id="John.13.23"><sup><a href="#John.13.23" class="verse-number">23</a></sup> При столі, при Ісусовім лоні, був один з Його учнів, якого любив Ісус.</p>
  <p class="verse" id="John.13.24"><sup><a href="#John.13.24" class="verse-number">24</a></sup> От цьому кивнув Симон Петро та й шепнув: Запитай, хто б то був, що про нього Він каже?</p>
  <p class="verse" id="John.13.25"><sup><a href="#John.13.25" class="verse-number">25</a></sup> І, пригорнувшись до лоня Ісусового, той говорить до Нього: Хто це, Господи?</p>
  <p class="verse" id="John.13.26"><sup><a href="#John.13.26" class="verse-number">26</a></sup> Ісус же відказує: Це той, кому, умочивши, подам Я куска. І, вмочивши куска, подав синові Симона, Юді Іскаріотському!...</p>
  <p class="verse" id="John.13.27"><sup><a href="#John.13.27" class="verse-number">27</a></sup> За тим же куском тоді в нього ввійшов сатана. А Ісус йому каже: Що ти робиш роби швидше...</p>
  <p class="verse" id="John.13.28"><sup><a href="#John.13.28" class="verse-number">28</a></sup> Але жаден із тих, хто був при столі, того не зрозумів, до чого сказав Він йому.</p>
  <p class="verse" id="John.13.29"><sup><a href="#John.13.29" class="verse-number">29</a></sup> А тому, що тримав Юда скриньку на гроші, то деякі думали, ніби каже до нього Ісус: Купи, що потрібно на свято для нас, або щоб убогим подав що.</p>
  <p class="verse" id="John.13.30"><sup><a href="#John.13.30" class="verse-number">30</a></sup> А той, узявши кусок хліба, зараз вийшов. Була ж ніч.</p>
  <p class="verse" id="John.13.31"><sup><a href="#John.13.31" class="verse-number">31</a></sup> Тоді, як він вийшов, промовляє Ісус: Тепер ось прославивсь Син Людський, і в Ньому прославився Бог.</p>
  <p class="verse" id="John.13.32"><sup><a href="#John.13.32" class="verse-number">32</a></sup> Коли в Ньому прославився Бог, то і Його Бог прославить у Собі, і зараз прославить Його!</p>
  <p class="verse" id="John.13.33"><sup><a href="#John.13.33" class="verse-number">33</a></sup> Мої дітоньки, не довго вже бути Мені з вами! Ви шукати Мене будете, але як сказав Я юдеям: Куди Я йду, туди ви прибути не можете, те й вам говорю Я тепер.</p>
  <p class="verse" id="John.13.34"><sup><a href="#John.13.34" class="verse-number">34</a></sup> Нову заповідь Я вам даю: Любіть один одного! Як Я вас полюбив, так любіть один одного й ви!</p>
  <p class="verse" id="John.13.35"><sup><a href="#John.13.35" class="verse-number">35</a></sup> По тому пізнають усі, що ви учні Мої, як будете мати любов між собою.</p>
  <p class="verse" id="John.13.36"><sup><a href="#John.13.36" class="verse-number">36</a></sup> А Симон Петро Йому каже: Куди, Господи, ідеш Ти? Ісус відповів: Куди Я йду, туди ти тепер іти за Мною не можеш, але потім ти підеш за Мною.</p>
  <p class="verse" id="John.13.37"><sup><a href="#John.13.37" class="verse-number">37</a></sup> Говорить до Нього Петро: Чому, Господи, іти за Тобою тепер я не можу? За Тебе я душу свою покладу!</p>
  <p class="verse" id="John.13.38"><sup><a href="#John.13.38" class="verse-number">38</a></sup> Ісус відповідає: За Мене покладеш ти душу свою? Поправді, поправді кажу Я тобі: Півень не заспіває, як ти тричі зречешся Мене...</p>
  <h2>Chapter 14</h2>
  <p class="verse" id="John.14.1"><sup><a href="#John.14.1" class="verse-number">1</a></sup> Нехай серце вам не тривожиться! Віруйте в Бога, і в Мене віруйте!</p>
  <p class="verse" id="John.14.2"><sup><a href="#John.14.2" class="verse-number">2</a></sup> Багато осель у домі Мого Отця; а коли б то не так, то сказав би Я вам, що йду приготувати місце для вас?</p>
  <p class="verse" id="John.14.3"><sup><a href="#John.14.3" class="verse-number">3</a></sup> А коли відійду й приготую вам місце, Я знову прийду й заберу вас до Себе, щоб де Я були й ви.</p>
  <p class="verse" id="John.14.4"><sup><a href="#John.14.4" class="verse-number">4</a></sup> А куди Я йду дорогу ви знаєте.</p>
  <p class="verse" id="John.14.5"><sup><a href="#John.14.5" class="verse-number">5</a></sup> Говорить до Нього Хома: Ми не знаємо, Господи, куди йдеш; як же можемо знати дорогу?</p>
  <p class="verse" id="John.14.6"><sup><a href="#John.14.6" class="verse-number">6</a></sup> Промовляє до нього Ісус: Я дорога, і правда, і життя. До Отця не приходить ніхто, якщо не через Мене.</p>
  <p class="verse" id="John.14.7"><sup><a href="#John.14.7" class="verse-number">7</a></sup> Коли б то були ви пізнали Мене, ви пізнали були б і Мого Отця. Відтепер Його знаєте ви, і Його бачили.</p>
  <p class="verse" id="John.14.8"><sup><a href="#John.14.8" class="verse-number">8</a></sup> Говорить до Нього Пилип: Господи, покажи нам Отця, і вистачить нам!</p>
  <p class="verse" id="John.14.9"><sup><a href="#John.14.9" class="verse-number">9</a></sup> Промовляє до нього Ісус: Стільки часу Я з вами, ти ж не знаєш, Пилипе, Мене? Хто бачив Мене, той бачив Отця, то як же ти кажеш: Покажи нам Отця?</p>
  <p class="verse" id="John.14.10"><sup><a href="#John.14.10" class="verse-number">10</a></sup> Чи не віруєш ти, що Я в Отці, а Отець у Мені? Слова, що Я вам говорю, говорю не від Себе, а Отець, що в Мені перебуває, Той чинить діла ті.</p>
  <p class="verse" id="John.14.11"><sup><a href="#John.14.11" class="verse-number">11</a></sup> Повірте Мені, що Я в Отці, а Отець у Мені! Коли ж ні, то повірте за вчинки самі.</p>
  <p class="verse" id="John.14.12"><sup><a href="#John.14.12" class="verse-number">12</a></sup> Поправді, поправді кажу вам: Хто вірує в Мене, той учинить діла, які чиню Я, і ще більші від них він учинить, бо Я йду до Отця.</p>
  <p class="verse" id="John.14.13"><sup><a href="#John.14.13" class="verse-number">13</a></sup> І коли що просити ви будете в Імення Моє, те вчиню, щоб у Сині прославивсь Отець.</p>
  <p class="verse" id="John.14.14"><sup><a href="#John.14.14" class="verse-number">14</a></sup> Коли будете в Мене просити чого в Моє Ймення, то вчиню.</p>
  <p class="verse" id="John.14.15"><sup><a href="#John.14.15" class="verse-number">15</a></sup> Якщо Ви Мене любите, Мої заповіді зберігайте!</p>
  <p class="verse" id="John.14.16"><sup><a href="#John.14.16" class="verse-number">16</a></sup> І вблагаю Отця Я, і Втішителя іншого дасть вам, щоб із вами повік перебував,</p>
  <p class="verse" id="John.14.17"><sup><a href="#John.14.17" class="verse-number">17</a></sup> Духа правди, що Його світ прийняти не може, бо не бачить Його та не знає Його. Його знаєте ви, бо при вас перебуває, і в вас буде Він.</p>
  <p class="verse" id="John.14.18"><sup><a href="#John.14.18" class="verse-number">18</a></sup> Я не кину вас сиротами, Я прибуду до вас!</p>
  <p class="verse" id="John.14.19"><sup><a href="#John.14.19" class="verse-number">19</a></sup> Ще недовго, і вже світ Мене не побачить, але ви Мене бачити будете, бо живу Я і ви жити будете!</p>
  <p class="verse" id="John.14.20"><sup><a href="#John.14.20" class="verse-number">20</a></sup> Того дня пізнаєте ви, що в Своїм Я Отці, а ви в Мені, і Я в вас.</p>
  <p class="verse" id="John.14.21"><sup><a href="#John.14.21" class="verse-number">21</a></sup> Хто заповіді Мої має та їх зберігає, той любить Мене. А хто любить Мене, то полюбить його Мій Отець, і Я полюблю Його, і об'явлюсь йому Сам.</p>
  <p class="verse" id="John.14.22"><sup><a href="#John.14.22" class="verse-number">22</a></sup> Запитує Юда, не Іскаріотський, Його: Що то, Господи, що Ти нам об'явитися маєш, а не світові?</p>
  <p class="verse" id="John.14.23"><sup><a href="#John.14.23" class="verse-number">23</a></sup> Ісус відповів і до нього сказав: Як хто любить Мене, той слово Моє берегтиме, і Отець Мій полюбить його, і Ми прийдемо до нього, і оселю закладемо в нього.</p>
  <p class="verse" id="John.14.24"><sup><a href="#John.14.24" class="verse-number">24</a></sup> Хто не любить Мене, той не береже Моїх слів. А слово, що чуєте ви, не Моє, а Отця, що послав Мене.</p>
  <p class="verse" id="John.14.25"><sup><a href="#John.14.25" class="verse-number">25</a></sup> Говорив це Я вам, бувши з вами.</p>
  <p class="verse" id="John.14.26"><sup><a href="#John.14.26" class="verse-number">26</a></sup> Утішитель же, Дух Святий, що Його Отець пошле в Ім'я Моє, Той навчить вас усього, і пригадає вам усе, що Я вам говорив.</p>
  <p class="verse" id="John.14.27"><sup><a href="#John.14.27" class="verse-number">27</a></sup> Зоставляю вам мир, мир Свій вам даю! Я даю вам не так, як дає світ. Серце ваше нехай не тривожиться, ані не лякається!</p>
  <p class="verse" id="John.14.28"><sup><a href="#John.14.28" class="verse-number">28</a></sup> Чули ви, що Я вам говорив: Я відходжу, і вернуся до вас. Якби ви любили Мене, то ви б тішилися, що Я йду до Отця, бо більший за Мене Отець.</p>
  <p class="verse" id="John.14.29"><sup><a href="#John.14.29" class="verse-number">29</a></sup> І тепер Я сказав вам, передніше, ніж сталося, щоб ви вірували, коли станеться.</p>
  <p class="verse" id="John.14.30"><sup><a href="#John.14.30" class="verse-number">30</a></sup> Небагато вже Я говоритиму з вами, бо надходить князь світу цього, а в Мені він нічого не має,</p>
  <p class="verse" id="John.14.31"><sup><a href="#John.14.31" class="verse-number">31</a></sup> та щоб світ зрозумів, що люблю Я Отця, і як Отець наказав Мені, так роблю. Уставайте, ходім звідсіля!</p>
  <h2>Chapter 15</h2>
  <p class="verse" id="John.15.1"><sup><a href="#John.15.1" class="verse-number">1</a></sup> Я правдива Виноградина, а Отець Мій Виноградар.</p>
  <p class="verse" id="John.15.2"><sup><a href="#John.15.2" class="verse-number">2</a></sup> Усяку галузку в Мене, що плоду не приносить, Він відтинає, але всяку, що плід родить, обчищає її, щоб рясніше родила.</p>
  <p class="verse" id="John.15.3"><sup><a href="#John.15.3" class="verse-number">3</a></sup> Через Слово, що Я вам говорив, ви вже чисті.</p>
  <p class="verse" id="John.15.4"><sup><a href="#John.15.4" class="verse-number">4</a></sup> Перебувайте в Мені, а Я в вас! Як та вітка не може вродити плоду сама з себе, коли не позостанеться на виноградині, так і ви, як в Мені перебувати не будете.</p>
  <p class="verse" id="John.15.5"><sup><a href="#John.15.5" class="verse-number">5</a></sup> Я Виноградина, ви галуззя! Хто в Мені перебуває, а Я в ньому, той рясно зароджує, бо без Мене нічого чинити не можете ви.</p>
  <p class="verse" id="John.15.6"><sup><a href="#John.15.6" class="verse-number">6</a></sup> Коли хто перебувати не буде в Мені, той буде відкинений геть, як галузка, і всохне. І громадять їх, і кладуть на огонь, і згорять.</p>
  <p class="verse" id="John.15.7"><sup><a href="#John.15.7" class="verse-number">7</a></sup> Коли ж у Мені перебувати ви будете, а слова Мої позостануться в вас, то просіть, чого хочете, і станеться вам!</p>
  <p class="verse" id="John.15.8"><sup><a href="#John.15.8" class="verse-number">8</a></sup> Отець Мій прославиться в тому, якщо рясно зародите й будете учні Мої.</p>
  <p class="verse" id="John.15.9"><sup><a href="#John.15.9" class="verse-number">9</a></sup> Як Отець полюбив Мене, так і Я полюбив вас. Перебувайте в любові Моїй!</p>
  <p class="verse" id="John.15.10"><sup><a href="#John.15.10" class="verse-number">10</a></sup> Якщо будете ви зберігати Мої заповіді, то в любові Моїй перебуватимете, як і Я зберіг Заповіді Свого Отця, і перебуваю в любові Його.</p>
  <p class="verse" id="John.15.11"><sup><a href="#John.15.11" class="verse-number">11</a></sup> Це Я вам говорив, щоб радість Моя була в вас, і щоб повна була ваша радість!</p>
  <p class="verse" id="John.15.12"><sup><a href="#John.15.12" class="verse-number">12</a></sup> Оце Моя заповідь, щоб любили один одного ви, як Я вас полюбив!</p>
  <p class="verse" id="John.15.13"><sup><a href="#John.15.13" class="verse-number">13</a></sup> Ніхто більшої любови не має над ту, як хто свою душу поклав би за друзів своїх.</p>
  <p class="verse" id="John.15.14"><sup><a href="#John.15.14" class="verse-number">14</a></sup> Ви друзі Мої, якщо чините все, що Я вам заповідую.</p>
  <p class="verse" id="John.15.15"><sup><a href="#John.15.15" class="verse-number">15</a></sup> Я вже більше не буду рабами вас звати, бо не відає раб, що пан його чинить. А вас назвав друзями Я, бо Я вам об'явив усе те, що почув від Мого Отця.</p>
  <p class="verse" id="John.15.16"><sup><a href="#John.15.16" class="verse-number">16</a></sup> Не ви Мене вибрали, але Я вибрав вас, і вас настановив, щоб ішли ви й приносили плід, і щоб плід ваш зостався, щоб дав вам Отець, чого тільки попросите в Імення Моє.</p>
  <p class="verse" id="John.15.17"><sup><a href="#John.15.17" class="verse-number">17</a></sup> Це Я вам заповідую, щоб любили один одного ви!</p>
  <p class="verse" id="John.15.18"><sup><a href="#John.15.18" class="verse-number">18</a></sup> Коли вас світ ненавидить, знайте, що Мене він зненавидів перше, як вас.</p>
  <p class="verse" id="John.15.19"><sup><a href="#John.15.19" class="verse-number">19</a></sup> Коли б ви зо світу були, то своє світ любив би. А що ви не зо світу, але Я вас зо світу обрав, тому світ вас ненавидить.</p>
  <p class="verse" id="John.15.20"><sup><a href="#John.15.20" class="verse-number">20</a></sup> Пригадайте те слово, яке Я вам сказав: Раб не більший за пана свого. Як Мене переслідували, то й вас переслідувати будуть; як слово Моє зберігали, берегтимуть і ваше.</p>
  <p class="verse" id="John.15.21"><sup><a href="#John.15.21" class="verse-number">21</a></sup> Але все це робитимуть вам за Ім'я Моє, бо не знають Того, хто послав Мене.</p>
  <p class="verse" id="John.15.22"><sup><a href="#John.15.22" class="verse-number">22</a></sup> Коли б Я не прийшов і до них не казав, то не мали б гріха, а тепер вимовки не мають вони за свій гріх.</p>
  <p class="verse" id="John.15.23"><sup><a href="#John.15.23" class="verse-number">23</a></sup> Хто Мене ненавидить, і Мого Отця той ненавидить.</p>
  <p class="verse" id="John.15.24"><sup><a href="#John.15.24" class="verse-number">24</a></sup> Коли б Я серед них не вчинив був тих діл, яких не чинив ніхто інший, то не мали б гріха. Та тепер вони бачили, і зненавиділи і Мене, і Мого Отця.</p>
  <p class="verse" id="John.15.25"><sup><a href="#John.15.25" class="verse-number">25</a></sup> Та щоб справдилось слово, що в їхнім Законі написане: Мене безпідставно зненавиділи!</p>
  <p class="verse" id="John.15.26"><sup><a href="#John.15.26" class="verse-number">26</a></sup> А коли Втішитель прибуде, що Його від Отця Я пошлю вам, Той Дух правди, що походить від Отця, Він засвідчить про Мене.</p>
  <p class="verse" id="John.15.27"><sup><a href="#John.15.27" class="verse-number">27</a></sup> Та засвідчте і ви, бо ви від початку зо Мною.</p>
  <h2>Chapter 16</h2>
  <p class="verse" id="John.16.1"><sup><a href="#John.16.1" class="verse-number">1</a></sup> Оце Я сказав вам, щоб ви не спокусились.</p>
  <p class="verse" id="John.16.2"><sup><a href="#John.16.2" class="verse-number">2</a></sup> Вас виженуть із синагог. Прийде навіть година, коли кожен, хто вам смерть заподіє, то думатиме, ніби службу приносить він Богові!</p>
  <p class="verse" id="John.16.3"><sup><a href="#John.16.3" class="verse-number">3</a></sup> А це вам учинять, бо вони не пізнали Отця, ні Мене.</p>
  <p class="verse" id="John.16.4"><sup><a href="#John.16.4" class="verse-number">4</a></sup> Але Я це сказав вам, щоб згадали про те, про що говорив був Я вам, як настане година. Цього вам не казав Я спочатку, бо з вами Я був.</p>
  <p class="verse" id="John.16.5"><sup><a href="#John.16.5" class="verse-number">5</a></sup> Тепер же до Того Я йду, Хто послав Мене, і ніхто з вас Мене не питає: Куди йдеш?</p>
  <p class="verse" id="John.16.6"><sup><a href="#John.16.6" class="verse-number">6</a></sup> Та від того, що це Я сказав вам, серце ваше наповнилось смутком.</p>
  <p class="verse" id="John.16.7"><sup><a href="#John.16.7" class="verse-number">7</a></sup> Та Я правду кажу вам: Краще для вас, щоб пішов Я, бо як Я не піду, Утішитель не прийде до вас. А коли Я піду, то пошлю вам Його.</p>
  <p class="verse" id="John.16.8"><sup><a href="#John.16.8" class="verse-number">8</a></sup> А як прийде, Він світові виявить про гріх, і про правду, і про суд:</p>
  <p class="verse" id="John.16.9"><sup><a href="#John.16.9" class="verse-number">9</a></sup> тож про гріх, що не вірують у Мене;</p>
  <p class="verse" id="John.16.10"><sup><a href="#John.16.10" class="verse-number">10</a></sup> а про правду, що Я до Отця Свого йду, і Мене не побачите вже;</p>
  <p class="verse" id="John.16.11"><sup><a href="#John.16.11" class="verse-number">11</a></sup> а про суд, що засуджений князь цього світу.</p>
  <p class="verse" id="John.16.12"><sup><a href="#John.16.12" class="verse-number">12</a></sup> Я ще маю багато сказати вам, та тепер ви не можете знести.</p>
  <p class="verse" id="John.16.13"><sup><a href="#John.16.13" class="verse-number">13</a></sup> А коли прийде Він, Той Дух правди, Він вас попровадить до цілої правди, бо не буде казати Сам від Себе, а що тільки почує, казатиме, і що має настати, звістить вам.</p>
  <p class="verse" id="John.16.14"><sup><a href="#John.16.14" class="verse-number">14</a></sup> Він прославить Мене, бо Він візьме з Мого та й вам сповістить.</p>
  <p class="verse" id="John.16.15"><sup><a href="#John.16.15" class="verse-number">15</a></sup> Усе, що має Отець, то Моє; через те Я й сказав, що Він візьме з Мого та й вам сповістить.</p>
  <p class="verse" id="John.16.16"><sup><a href="#John.16.16" class="verse-number">16</a></sup> Незабаром, і Мене вже не будете бачити, і знов незабаром і Мене ви побачите, бо Я йду до Отця.</p>
  <p class="verse" id="John.16.17"><sup><a href="#John.16.17" class="verse-number">17</a></sup> А деякі з учнів Його говорили один до одного: Що таке, що сказав Він до нас: Незабаром, і Мене вже не будете бачити, і знов незабаром і Мене ви побачите, та: Я йду до Отця?...</p>
  <p class="verse" id="John.16.18"><sup><a href="#John.16.18" class="verse-number">18</a></sup> Гомоніли також: Що таке, що говорить: Незабаром? Про що каже, не знаємо...</p>
  <p class="verse" id="John.16.19"><sup><a href="#John.16.19" class="verse-number">19</a></sup> Ісус же пізнав, що хочуть поспитати Його, і сказав їм: Чи про це між собою міркуєте ви, що сказав Я: Незабаром, і вже Мене бачити не будете ви, і знов незабаром і Мене ви побачите?</p>
  <p class="verse" id="John.16.20"><sup><a href="#John.16.20" class="verse-number">20</a></sup> Поправді, поправді кажу вам, що ви будете плакати та голосити, а світ буде радіти. Сумувати ви будете, але сум ваш обернеться в радість!</p>
  <p class="verse" id="John.16.21"><sup><a href="#John.16.21" class="verse-number">21</a></sup> Журиться жінка, що родить, бо настала година її. Як дитинку ж породить вона, то вже не пам'ятає терпіння з-за радощів, що людина зродилась на світ...</p>
  <p class="verse" id="John.16.22"><sup><a href="#John.16.22" class="verse-number">22</a></sup> Так сумуєте й ви ось тепер, та побачу вас знову, і серце ваше радітиме, і ніхто радости вашої вам не відійме!</p>
  <p class="verse" id="John.16.23"><sup><a href="#John.16.23" class="verse-number">23</a></sup> Ні про що ж того дня ви Мене не спитаєте. Поправді, поправді кажу вам: Чого тільки попросите ви від Отця в Моє Ймення, Він дасть вам.</p>
  <p class="verse" id="John.16.24"><sup><a href="#John.16.24" class="verse-number">24</a></sup> Не просили ви досі нічого в Ім'я Моє. Просіть і отримаєте, щоб повна була ваша радість.</p>
  <p class="verse" id="John.16.25"><sup><a href="#John.16.25" class="verse-number">25</a></sup> Оце все Я в притчах до вас говорив. Настає година, коли притчами Я вже не буду до вас промовляти, але явно звіщу про Отця вам.</p>
  <p class="verse" id="John.16.26"><sup><a href="#John.16.26" class="verse-number">26</a></sup> Того дня ви проситимете в Моє Ймення, і Я вам не кажу, що вблагаю Отця Я за вас,</p>
  <p class="verse" id="John.16.27"><sup><a href="#John.16.27" class="verse-number">27</a></sup> бо Отець любить Сам вас за те, що ви полюбили Мене та й увірували, що Я вийшов від Бога.</p>
  <p class="verse" id="John.16.28"><sup><a href="#John.16.28" class="verse-number">28</a></sup> Від Отця вийшов Я, і на світ Я прийшов. І знов покидаю Я світ та й іду до Отця.</p>
  <p class="verse" id="John.16.29"><sup><a href="#John.16.29" class="verse-number">29</a></sup> Його учні відказують: Ось тепер Ти говориш відкрито, і жадної притчі не кажеш.</p>
  <p class="verse" id="John.16.30"><sup><a href="#John.16.30" class="verse-number">30</a></sup> Тепер відаємо ми, що Ти знаєш усе, і потреби не маєш, щоб Тебе хто питав. Тому віруємо, що Ти вийшов від Бога!</p>
  <p class="verse" id="John.16.31"><sup><a href="#John.16.31" class="verse-number">31</a></sup> Ісус їм відповів: Тепер віруєте?</p>
  <p class="verse" id="John.16.32"><sup><a href="#John.16.32" class="verse-number">32</a></sup> Ото настає година, і вже настала, що ви розпорошитесь кожен у власне своє, а Мене ви Самого покинете... Та не Сам Я, бо зо Мною Отець!</p>
  <p class="verse" id="John.16.33"><sup><a href="#John.16.33" class="verse-number">33</a></sup> Це Я вам розповів, щоб мали ви мир у Мені. Страждання зазнаєте в світі, але будьте відважні: Я світ переміг!</p>
  <h2>Chapter 17</h2>
  <p class="verse" id="John.17.1"><sup><a href="#John.17.1" class="verse-number">1</a></sup> По мові оцій Ісус очі Свої звів до неба й промовив: Прийшла, Отче, година, прослав Сина Свого, щоб і Син Твій прославив Тебе,</p>
  <p class="verse" id="John.17.2"><sup><a href="#John.17.2" class="verse-number">2</a></sup> бо Ти дав Йому владу над тілом усяким, щоб Він дав життя вічне всім їм, яких дав Ти Йому.</p>
  <p class="verse" id="John.17.3"><sup><a href="#John.17.3" class="verse-number">3</a></sup> Життя ж вічне це те, щоб пізнали Тебе, єдиного Бога правдивого, та Ісуса Христа, що послав Ти Його.</p>
  <p class="verse" id="John.17.4"><sup><a href="#John.17.4" class="verse-number">4</a></sup> Я прославив Тебе на землі, довершив Я те діло, що Ти дав Мені виконати.</p>
  <p class="verse" id="John.17.5"><sup><a href="#John.17.5" class="verse-number">5</a></sup> І тепер прослав, Отче, Мене Сам у Себе тією славою, яку в Тебе Я мав, поки світ не постав.</p>
  <p class="verse" id="John.17.6"><sup><a href="#John.17.6" class="verse-number">6</a></sup> Я Ім'я Твоє виявив людям, що Мені Ти із світу їх дав. Твоїми були вони, і Ти дав їх Мені, і вони зберегли Твоє слово.</p>
  <p class="verse" id="John.17.7"><sup><a href="#John.17.7" class="verse-number">7</a></sup> Тепер пізнали вони, що все те, що Ти Мені дав, від Тебе походить,</p>
  <p class="verse" id="John.17.8"><sup><a href="#John.17.8" class="verse-number">8</a></sup> бо слова, що дав Ти Мені, Я їм передав, і вони прийняли й зрозуміли правдиво, що Я вийшов від Тебе, і ввірували, що послав Ти Мене.</p>
  <p class="verse" id="John.17.9"><sup><a href="#John.17.9" class="verse-number">9</a></sup> Я благаю за них. Не за світ Я благаю, а за тих, кого дав Ти Мені, Твої бо вони!</p>
  <p class="verse" id="John.17.10"><sup><a href="#John.17.10" class="verse-number">10</a></sup> Усе бо Моє то Твоє, а Твоє то Моє, і прославивсь Я в них.</p>
  <p class="verse" id="John.17.11"><sup><a href="#John.17.11" class="verse-number">11</a></sup> І не на світі вже Я, а вони ще на світі, а Я йду до Тебе. Святий Отче, заховай в Ім'я Своє їх, яких дав Ти Мені, щоб як Ми, єдине були!</p>
  <p class="verse" id="John.17.12"><sup><a href="#John.17.12" class="verse-number">12</a></sup> Коли з ними на світі Я був, Я беріг їх у Ймення Твоє, тих, що дав Ти Мені, і зберіг, і ніхто з них не згинув, крім призначеного на загибіль, щоб збулося Писання.</p>
  <p class="verse" id="John.17.13"><sup><a href="#John.17.13" class="verse-number">13</a></sup> Тепер же до Тебе Я йду, але це говорю Я на світі, щоб мали вони в собі радість Мою досконалу.</p>
  <p class="verse" id="John.17.14"><sup><a href="#John.17.14" class="verse-number">14</a></sup> Я їм дав Твоє слово, але світ їх зненавидів, бо вони не від світу, як і Я не від світу.</p>
  <p class="verse" id="John.17.15"><sup><a href="#John.17.15" class="verse-number">15</a></sup> Не благаю, щоб Ти їх зо світу забрав, але щоб зберіг їх від злого.</p>
  <p class="verse" id="John.17.16"><sup><a href="#John.17.16" class="verse-number">16</a></sup> Не від світу вони, як і Я не від світу.</p>
  <p class="verse" id="John.17.17"><sup><a href="#John.17.17" class="verse-number">17</a></sup> Освяти Ти їх правдою! Твоє слово то правда.</p>
  <p class="verse" id="John.17.18"><sup><a href="#John.17.18" class="verse-number">18</a></sup> Як на світ Ти послав Мене, так і Я на світ послав їх.</p>
  <p class="verse" id="John.17.19"><sup><a href="#John.17.19" class="verse-number">19</a></sup> А за них Я посвячую в жертву Самого Себе, щоб освячені правдою стали й вони.</p>
  <p class="verse" id="John.17.20"><sup><a href="#John.17.20" class="verse-number">20</a></sup> Та не тільки за них Я благаю, а й за тих, що ради їхнього слова ввірують у Мене,</p>
  <p class="verse" id="John.17.21"><sup><a href="#John.17.21" class="verse-number">21</a></sup> щоб були всі одно: як Ти, Отче, в Мені, а Я у Тобі, щоб одно були в Нас і вони, щоб увірував світ, що Мене Ти послав.</p>
  <p class="verse" id="John.17.22"><sup><a href="#John.17.22" class="verse-number">22</a></sup> А ту славу, що дав Ти Мені, Я їм передав, щоб єдине були, як єдине і Ми.</p>
  <p class="verse" id="John.17.23"><sup><a href="#John.17.23" class="verse-number">23</a></sup> Я у них, а Ти у Мені, щоб були досконалі в одно, і щоб пізнав світ, що послав Мене Ти, і що їх полюбив Ти, як Мене полюбив.</p>
  <p class="verse" id="John.17.24"><sup><a href="#John.17.24" class="verse-number">24</a></sup> Бажаю Я, Отче, щоб і ті, кого дав Ти Мені, там зо Мною були, де знаходжуся Я, щоб бачили славу Мою, яку дав Ти Мені, бо Ти полюбив Мене перше закладин світу.</p>
  <p class="verse" id="John.17.25"><sup><a href="#John.17.25" class="verse-number">25</a></sup> Отче Праведний! Хоча не пізнав Тебе світ, та пізнав Тебе Я. І пізнали вони, що послав Мене Ти.</p>
  <p class="verse" id="John.17.26"><sup><a href="#John.17.26" class="verse-number">26</a></sup> Я ж Ім'я Твоє їм об'явив й об'являтиму, щоб любов, що Ти нею Мене полюбив, була в них, а Я в них!...</p>
  <h2>Chapter 18</h2>
  <p class="verse" id="John.18.1"><sup><a href="#John.18.1" class="verse-number">1</a></sup> Промовивши це, Ісус вийшов із учнями Своїми на той бік потоку Кедрону, де був сад, до якого ввійшов Він та учні Його.</p>
  <p class="verse" id="John.18.2"><sup><a href="#John.18.2" class="verse-number">2</a></sup> Але й Юда, що видав Його, знав те місце, бо там часто збирались Ісус й Його учні.</p>
  <p class="verse" id="John.18.3"><sup><a href="#John.18.3" class="verse-number">3</a></sup> Отож Юда, узявши відділ війська та службу від первосвящеників і фарисеїв, приходить туди із смолоскипами, та з ліхтарями, та з зброєю.</p>
  <p class="verse" id="John.18.4"><sup><a href="#John.18.4" class="verse-number">4</a></sup> А Ісус, усе відавши, що з Ним статися має, виходить та й каже до них: Кого ви шукаєте?</p>
  <p class="verse" id="John.18.5"><sup><a href="#John.18.5" class="verse-number">5</a></sup> Йому відповіли: Ісуса Назарянина. Він говорить до них: Це Я... А стояв із ними й Юда, що видав Його.</p>
  <p class="verse" id="John.18.6"><sup><a href="#John.18.6" class="verse-number">6</a></sup> І як тільки сказав їм: Це Я, вони подалися назад, та й на землю попадали...</p>
  <p class="verse" id="John.18.7"><sup><a href="#John.18.7" class="verse-number">7</a></sup> І Він знов запитав їх: Кого ви шукаєте? Вони ж відказали: Ісуса Назарянина.</p>
  <p class="verse" id="John.18.8"><sup><a href="#John.18.8" class="verse-number">8</a></sup> Ісус відповів: Я сказав вам, що це Я... Отож, як Мене ви шукаєте, то дайте оцим відійти,</p>
  <p class="verse" id="John.18.9"><sup><a href="#John.18.9" class="verse-number">9</a></sup> щоб збулося те слово, що Він був сказав: Я не втратив нікого із тих, кого дав Ти Мені.</p>
  <p class="verse" id="John.18.10"><sup><a href="#John.18.10" class="verse-number">10</a></sup> Тоді Симон Петро, меча мавши, його вихопив, і рубонув раба первосвященика, і відтяв праве вухо йому. А рабу на ім'я було Малх.</p>
  <p class="verse" id="John.18.11"><sup><a href="#John.18.11" class="verse-number">11</a></sup> Та промовив Ісус до Петра: Всунь у піхви меча! Чи ж не мав би Я пити ту чашу, що Отець дав Мені?</p>
  <p class="verse" id="John.18.12"><sup><a href="#John.18.12" class="verse-number">12</a></sup> Відділ же війська та тисяцький і служба юдейська схопили Ісуса, і зв'язали Його,</p>
  <p class="verse" id="John.18.13"><sup><a href="#John.18.13" class="verse-number">13</a></sup> і повели Його перше до Анни, бо тестем доводивсь Кайяфі, що первосвящеником був того року.</p>
  <p class="verse" id="John.18.14"><sup><a href="#John.18.14" class="verse-number">14</a></sup> Це ж був той Кайяфа, що порадив юдеям, що ліпше померти людині одній за народ.</p>
  <p class="verse" id="John.18.15"><sup><a href="#John.18.15" class="verse-number">15</a></sup> А Симон Петро й інший учень ішли за Ісусом слідом. Той же учень відомий був первосвященикові, і ввійшов у двір первосвящеників із Ісусом.</p>
  <p class="verse" id="John.18.16"><sup><a href="#John.18.16" class="verse-number">16</a></sup> А Петро за ворітьми стояв. Тоді вийшов той учень, що відомий був первосвященикові, і сказав воротарці, і впровадив Петра.</p>
  <p class="verse" id="John.18.17"><sup><a href="#John.18.17" class="verse-number">17</a></sup> І питає Петра воротарка служниця: Ти хіба не з учнів Цього Чоловіка? Той відказує: Ні!</p>
  <p class="verse" id="John.18.18"><sup><a href="#John.18.18" class="verse-number">18</a></sup> А раби й служба, розклавши огонь, стояли та й грілися, бо був холод. І Петро стояв із ними та грівся.</p>
  <p class="verse" id="John.18.19"><sup><a href="#John.18.19" class="verse-number">19</a></sup> А первосвященик спитався Ісуса про учнів Його, і про науку Його.</p>
  <p class="verse" id="John.18.20"><sup><a href="#John.18.20" class="verse-number">20</a></sup> Ісус Йому відповідь дав: Я світові явно казав. Я постійно навчав у синагозі й у храмі, куди всі юдеї збираються, а таємно нічого Я не говорив.</p>
  <p class="verse" id="John.18.21"><sup><a href="#John.18.21" class="verse-number">21</a></sup> Чого ти питаєш Мене? Поспитайся тих, що чули, що Я їм говорив. Отже, знають вони, про що Я говорив.</p>
  <p class="verse" id="John.18.22"><sup><a href="#John.18.22" class="verse-number">22</a></sup> А як Він це сказав, то один із присутньої там служби вдарив Ісуса в щоку, говорячи: То так відповідаєш первосвященикові?</p>
  <p class="verse" id="John.18.23"><sup><a href="#John.18.23" class="verse-number">23</a></sup> Ісус йому відповідь дав: Якщо зле Я сказав, покажи, що то зле; коли ж добре, за що Мене б'єш?</p>
  <p class="verse" id="John.18.24"><sup><a href="#John.18.24" class="verse-number">24</a></sup> І відіслав Його Анна зв'язаним первосвященикові Кайяфі.</p>
  <p class="verse" id="John.18.25"><sup><a href="#John.18.25" class="verse-number">25</a></sup> А Симон Петро стояв, гріючись. І сказали до нього: Чи й ти не з учнів Його? Він відрікся й сказав: Ні!</p>
  <p class="verse" id="John.18.26"><sup><a href="#John.18.26" class="verse-number">26</a></sup> Говорить один із рабів первосвященика, родич тому, що йому Петро вухо відтяв: Чи тебе я не бачив у саду з Ним?</p>
  <p class="verse" id="John.18.27"><sup><a href="#John.18.27" class="verse-number">27</a></sup> І знову відрікся Петро, і заспівав півень хвилі тієї...</p>
  <p class="verse" id="John.18.28"><sup><a href="#John.18.28" class="verse-number">28</a></sup> А Ісуса ведуть від Кайяфи в преторій. Був же ранок. Та вони не ввійшли до преторія, щоб не опоганитись, а щоб їсти пасху.</p>
  <p class="verse" id="John.18.29"><sup><a href="#John.18.29" class="verse-number">29</a></sup> Тоді вийшов Пилат назовні до них і сказав: Яку скаргу приносите ви на Цього Чоловіка?</p>
  <p class="verse" id="John.18.30"><sup><a href="#John.18.30" class="verse-number">30</a></sup> Вони відповіли та й сказали йому: Коли б Цей злочинцем не був, ми б Його тобі не видавали.</p>
  <p class="verse" id="John.18.31"><sup><a href="#John.18.31" class="verse-number">31</a></sup> А Пилат їм сказав: Візьміть Його, та й за вашим Законом судіть Його. Юдеї сказали йому: Нам не вільно нікого вбивати,</p>
  <p class="verse" id="John.18.32"><sup><a href="#John.18.32" class="verse-number">32</a></sup> щоб збулося Ісусове слово, що його Він прорік, зазначаючи, якою то смертю Він має померти.</p>
  <p class="verse" id="John.18.33"><sup><a href="#John.18.33" class="verse-number">33</a></sup> Тоді знову Пилат увійшов у преторій, і покликав Ісуса, і до Нього сказав: Чи Ти Цар Юдейський?</p>
  <p class="verse" id="John.18.34"><sup><a href="#John.18.34" class="verse-number">34</a></sup> Ісус відповів: Чи від себе самого питаєш ти це, чи то інші тобі говорили про Мене?</p>
  <p class="verse" id="John.18.35"><sup><a href="#John.18.35" class="verse-number">35</a></sup> Пилат відповів: Чи ж юдеянин я? Твій народ та первосвященики мені Тебе видали. Що таке Ти вчинив?</p>
  <p class="verse" id="John.18.36"><sup><a href="#John.18.36" class="verse-number">36</a></sup> Ісус відповів: Моє Царство не із світу цього. Якби із цього світу було Моє Царство, то служба Моя воювала б, щоб не виданий був Я юдеям. Та тепер Моє Царство не звідси...</p>
  <p class="verse" id="John.18.37"><sup><a href="#John.18.37" class="verse-number">37</a></sup> Сказав же до Нього Пилат: Так Ти Цар? Ісус відповів: Сам ти кажеш, що Цар Я. Я на те народився, і на те прийшов у світ, щоб засвідчити правду. І кожен, хто з правди, той чує Мій голос.</p>
  <p class="verse" id="John.18.38"><sup><a href="#John.18.38" class="verse-number">38</a></sup> Говорить до Нього Пилат: Що є правда? І сказавши оце, до юдеїв знов вийшов, та й каже до них: Не знаходжу Я в Ньому провини ніякої.</p>
  <p class="verse" id="John.18.39"><sup><a href="#John.18.39" class="verse-number">39</a></sup> Та ви маєте звичай, щоб я випустив вам одного на Пасху. Чи хочете отже, відпущу вам Царя Юдейського?</p>
  <p class="verse" id="John.18.40"><sup><a href="#John.18.40" class="verse-number">40</a></sup> Та знову вони зняли крик, вимагаючи: Не Його, а Варавву! А Варавва був злочинець.</p>
  <h2>Chapter 19</h2>
  <p class="verse" id="John.19.1"><sup><a href="#John.19.1" class="verse-number">1</a></sup> От тоді взяв Ісуса Пилат, та й звелів збичувати Його.</p>
  <p class="verse" id="John.19.2"><sup><a href="#John.19.2" class="verse-number">2</a></sup> Вояки ж, сплівши з терну вінка, Йому поклали на голову, та багряницю наділи на Нього,</p>
  <p class="verse" id="John.19.3"><sup><a href="#John.19.3" class="verse-number">3</a></sup> і приступали до Нього й казали: Радій, Царю Юдейський! І били по щоках Його...</p>
  <p class="verse" id="John.19.4"><sup><a href="#John.19.4" class="verse-number">4</a></sup> Тоді вийшов назовні ізнову Пилат та й говорить до них: Ось Його я виводжу назовні до вас, щоб ви переконались, що провини ніякої в Нім не знаходжу.</p>
  <p class="verse" id="John.19.5"><sup><a href="#John.19.5" class="verse-number">5</a></sup> І вийшов назовні Ісус, у терновім вінку та в багрянім плащі. А Пилат до них каже: Оце Чоловік!</p>
  <p class="verse" id="John.19.6"><sup><a href="#John.19.6" class="verse-number">6</a></sup> Як зобачили ж Його первосвященики й служба, то закричали, говорячи: Розіпни, розіпни! Пилат каже до них: То візьміть Його ви й розіпніть, бо провини я в Нім не знаходжу!</p>
  <p class="verse" id="John.19.7"><sup><a href="#John.19.7" class="verse-number">7</a></sup> Відказали юдеї йому: Ми маємо Закона, а за Законом Він мусить умерти, бо за Божого Сина Себе видавав!</p>
  <p class="verse" id="John.19.8"><sup><a href="#John.19.8" class="verse-number">8</a></sup> Як зачув же Пилат оце слово, налякався ще більш,</p>
  <p class="verse" id="John.19.9"><sup><a href="#John.19.9" class="verse-number">9</a></sup> і вернувся в преторій ізнову, і питає Ісуса: Звідки Ти? Та Ісус йому відповіді не подав.</p>
  <p class="verse" id="John.19.10"><sup><a href="#John.19.10" class="verse-number">10</a></sup> І каже до Нього Пилат: Не говориш до мене? Хіба ж Ти не знаєш, що маю я владу розп'ясти Тебе, і маю владу Тебе відпустити?</p>
  <p class="verse" id="John.19.11"><sup><a href="#John.19.11" class="verse-number">11</a></sup> Ісус відповів: Надо Мною ти жадної влади не мав би, коли б тобі зверху не дано було; тому більший гріх має той, хто Мене тобі видав...</p>
  <p class="verse" id="John.19.12"><sup><a href="#John.19.12" class="verse-number">12</a></sup> Після цього Пилат намагався пустити Його, та юдеї кричали, говорячи: Якщо Його пустиш, то не кесарів приятель ти! Усякий, хто себе за царя видає, противиться кесареві.</p>
  <p class="verse" id="John.19.13"><sup><a href="#John.19.13" class="verse-number">13</a></sup> Як зачув же Пилат оце слово, то вивів назовні Ісуса, і засів на суддеве сидіння, на місці, що зветься літостротон, по-гебрейському ж гаввата.</p>
  <p class="verse" id="John.19.14"><sup><a href="#John.19.14" class="verse-number">14</a></sup> Був то ж день Приготовлення Пасхи, година була близько шостої. І він каже юдеям: Ось ваш Цар!</p>
  <p class="verse" id="John.19.15"><sup><a href="#John.19.15" class="verse-number">15</a></sup> Та вони закричали: Геть, геть із Ним! Розіпни Його! Пилат каже до них: Царя вашого маю розп'ясти? Первосвященики відповіли: Ми не маєм царя, окрім кесаря!</p>
  <p class="verse" id="John.19.16"><sup><a href="#John.19.16" class="verse-number">16</a></sup> Ось тоді він їм видав Його, щоб розп'ясти... І взяли Ісуса й повели...</p>
  <p class="verse" id="John.19.17"><sup><a href="#John.19.17" class="verse-number">17</a></sup> І, нісши Свого хреста, Він вийшов на місце, Череповищем зване, по-гебрейському Голгофа.</p>
  <p class="verse" id="John.19.18"><sup><a href="#John.19.18" class="verse-number">18</a></sup> Там Його розп'яли, а з Ним разом двох інших, з одного та з другого боку, а Ісуса всередині.</p>
  <p class="verse" id="John.19.19"><sup><a href="#John.19.19" class="verse-number">19</a></sup> А Пилат написав і написа, та й умістив на хресті. Було ж там написано: Ісус Назарянин, Цар Юдейський.</p>
  <p class="verse" id="John.19.20"><sup><a href="#John.19.20" class="verse-number">20</a></sup> І багато з юдеїв читали цього написа, бо те місце, де Ісус був розп'ятий, було близько від міста. А було по-гебрейському, по-грецькому й по-римському написано.</p>
  <p class="verse" id="John.19.21"><sup><a href="#John.19.21" class="verse-number">21</a></sup> Тож сказали Пилатові юдейські первосвященики: Не пиши: Цар Юдейський, але що Він Сам говорив: Я Цар Юдейський.</p>
  <p class="verse" id="John.19.22"><sup><a href="#John.19.22" class="verse-number">22</a></sup> Пилат відповів: Що я написав написав!</p>
  <p class="verse" id="John.19.23"><sup><a href="#John.19.23" class="verse-number">23</a></sup> Розп'явши ж Ісуса, вояки взяли одіж Його, та й поділили на чотири частині, по частині для кожного вояка, теж і хітона. А хітон був не шитий, а витканий цілий відверху.</p>
  <p class="verse" id="John.19.24"><sup><a href="#John.19.24" class="verse-number">24</a></sup> Тож сказали один до одного: Не будемо дерти його, але жереба киньмо на нього, кому припаде. Щоб збулося Писання: Поділили одежу Мою між собою, і метнули про шату Мою жеребка. Вояки ж це й зробили...</p>
  <p class="verse" id="John.19.25"><sup><a href="#John.19.25" class="verse-number">25</a></sup> Під хрестом же Ісуса стояли Його мати, і сестра Його матері, Марія Клеопова, і Марія Магдалина.</p>
  <p class="verse" id="John.19.26"><sup><a href="#John.19.26" class="verse-number">26</a></sup> Як побачив Ісус матір та учня, що стояв тут, якого любив, то каже до матері: Оце, жоно, твій син!</p>
  <p class="verse" id="John.19.27"><sup><a href="#John.19.27" class="verse-number">27</a></sup> Потім каже до учня: Оце мати твоя! І з тієї години той учень узяв її до себе.</p>
  <p class="verse" id="John.19.28"><sup><a href="#John.19.28" class="verse-number">28</a></sup> Потім, знавши Ісус, що вже все довершилось, щоб збулося Писання, проказує: Прагну!</p>
  <p class="verse" id="John.19.29"><sup><a href="#John.19.29" class="verse-number">29</a></sup> Тут стояла посудина, повна оцту. Вояки ж, губку оцтом наповнивши, і на тростину її настромивши, піднесли до уст Його.</p>
  <p class="verse" id="John.19.30"><sup><a href="#John.19.30" class="verse-number">30</a></sup> А коли Ісус оцту прийняв, то промовив: Звершилось!... І, голову схиливши, віддав Свого духа...</p>
  <p class="verse" id="John.19.31"><sup><a href="#John.19.31" class="verse-number">31</a></sup> Був же день Приготовлення, тож юдеї, щоб тіла на хресті не зосталися в суботу, був бо Великдень тієї суботи просили Пилата зламати голінки розп'ятим, і зняти.</p>
  <p class="verse" id="John.19.32"><sup><a href="#John.19.32" class="verse-number">32</a></sup> Тож прийшли вояки й поламали голінки першому й другому, що розп'ятий з Ним був.</p>
  <p class="verse" id="John.19.33"><sup><a href="#John.19.33" class="verse-number">33</a></sup> Коли ж підійшли до Ісуса й побачили, що Він уже вмер, то голінок Йому не зламали,</p>
  <p class="verse" id="John.19.34"><sup><a href="#John.19.34" class="verse-number">34</a></sup> та один з вояків списом бока Йому проколов, і зараз витекла звідти кров та вода.</p>
  <p class="verse" id="John.19.35"><sup><a href="#John.19.35" class="verse-number">35</a></sup> І самовидець засвідчив, і правдиве свідоцтво його; і він знає, що правду говорить, щоб повірили й ви.</p>
  <p class="verse" id="John.19.36"><sup><a href="#John.19.36" class="verse-number">36</a></sup> о це сталось тому, щоб збулося Писання: Йому кості ламати не будуть!</p>
  <p class="verse" id="John.19.37"><sup><a href="#John.19.37" class="verse-number">37</a></sup> І знов друге Писання говорить: Дивитися будуть на Того, Кого прокололи.</p>
  <p class="verse" id="John.19.38"><sup><a href="#John.19.38" class="verse-number">38</a></sup> Потім Йосип із Аріматеї, що був учень Ісуса, але потайний, бо боявся юдеїв, став просити Пилата, щоб тіло Ісусове взяти. І дозволив Пилат. Тож прийшов він, і взяв тіло Ісусове.</p>
  <p class="verse" id="John.19.39"><sup><a href="#John.19.39" class="verse-number">39</a></sup> Прибув також і Никодим, що давніше приходив вночі до Ісуса, і смирну приніс, із алоєм помішану, щось літрів із сто.</p>
  <p class="verse" id="John.19.40"><sup><a href="#John.19.40" class="verse-number">40</a></sup> Отож, узяли вони тіло Ісусове, та й обгорнули його плащаницею із пахощами, як є звичай ховати в юдеїв.</p>
  <p class="verse" id="John.19.41"><sup><a href="#John.19.41" class="verse-number">41</a></sup> На тім місці, де Він був розп'ятий, знаходився сад, а в саду новий гріб, що в ньому ніколи ніхто не лежав.</p>
  <p class="verse" id="John.19.42"><sup><a href="#John.19.42" class="verse-number">42</a></sup> Тож отут, з-за юдейського дня Приготовлення вони поклали Ісуса, бо поблизу був гріб.</p>
  <h2>Chapter 20</h2>
  <p class="verse" id="John.20.1"><sup><a href="#John.20.1" class="verse-number">1</a></sup> А дня першого в тижні, рано вранці, як ще темно було, прийшла Марія Магдалина до гробу, та й бачить, що камінь від гробу відвалений.</p>
  <p class="verse" id="John.20.2"><sup><a href="#John.20.2" class="verse-number">2</a></sup> Тож біжить вона та й прибуває до Симона Петра, та до другого учня, що Ісус його любив, та й каже до них: Взяли Господа з гробу, і ми не знаємо, де поклали Його!</p>
  <p class="verse" id="John.20.3"><sup><a href="#John.20.3" class="verse-number">3</a></sup> Тоді вийшов Петро й другий учень, і до гробу пішли.</p>
  <p class="verse" id="John.20.4"><sup><a href="#John.20.4" class="verse-number">4</a></sup> Вони ж бігли обидва укупі, але другий той учень попереду біг, хутчіш від Петра, і перший до гробу прибув.</p>
  <p class="verse" id="John.20.5"><sup><a href="#John.20.5" class="verse-number">5</a></sup> І, нахилившися, бачить лежить плащаниця... Але він не ввійшов.</p>
  <p class="verse" id="John.20.6"><sup><a href="#John.20.6" class="verse-number">6</a></sup> Прибуває і Симон Петро, що слідком за ним біг, і входить до гробу, і плащаницю оглядає, що лежала,</p>
  <p class="verse" id="John.20.7"><sup><a href="#John.20.7" class="verse-number">7</a></sup> і хустка, що була на Його голові, лежить не з плащаницею, але осторонь, згорнена, в іншому місці...</p>
  <p class="verse" id="John.20.8"><sup><a href="#John.20.8" class="verse-number">8</a></sup> Тоді ж увійшов й інший учень, що перший до гробу прибув, і побачив, і ввірував.</p>
  <p class="verse" id="John.20.9"><sup><a href="#John.20.9" class="verse-number">9</a></sup> Бо ще не розуміли з Писання вони, що Він має воскреснути з мертвих.</p>
  <p class="verse" id="John.20.10"><sup><a href="#John.20.10" class="verse-number">10</a></sup> І учні вернулися знову до себе.</p>
  <p class="verse" id="John.20.11"><sup><a href="#John.20.11" class="verse-number">11</a></sup> А Марія стояла при гробі назовні та й плакала. Плачучи, нахилилась до гробу.</p>
  <p class="verse" id="John.20.12"><sup><a href="#John.20.12" class="verse-number">12</a></sup> І бачить два Анголи, що в білім сиділи, один у головах, а другий у ніг, де лежало Ісусове тіло...</p>
  <p class="verse" id="John.20.13"><sup><a href="#John.20.13" class="verse-number">13</a></sup> І говорять до неї вони: Чого плачеш ти, жінко? Та відказує їм: Узяли мого Господа, і я не знаю, де Його поклали...</p>
  <p class="verse" id="John.20.14"><sup><a href="#John.20.14" class="verse-number">14</a></sup> І, сказавши оце, обернулась назад, і бачить Ісуса, що стояв, та вона не пізнала, що то Ісус...</p>
  <p class="verse" id="John.20.15"><sup><a href="#John.20.15" class="verse-number">15</a></sup> Промовляє до неї Ісус: Чого плачеш ти, жінко? Кого ти шукаєш? Вона ж, думаючи, що то садівник, говорить до Нього: Якщо, пане, узяв ти Його, то скажи мені, де поклав ти Його, і Його я візьму!</p>
  <p class="verse" id="John.20.16"><sup><a href="#John.20.16" class="verse-number">16</a></sup> Ісус мовить до неї: Маріє! А вона обернулася та по-єврейському каже Йому: Раббуні! цебто: Учителю мій!</p>
  <p class="verse" id="John.20.17"><sup><a href="#John.20.17" class="verse-number">17</a></sup> Говорить до неї Ісус: Не торкайся до Мене, бо Я ще не зійшов до Отця. Але йди до братів Моїх та їм розповіж: Я йду до Свого Отця й Отця вашого, і до Бога Мого й Бога вашого!</p>
  <p class="verse" id="John.20.18"><sup><a href="#John.20.18" class="verse-number">18</a></sup> Іде Марія Магдалина, та й учням звіщає, що бачила Господа, і Він це їй сказав...</p>
  <p class="verse" id="John.20.19"><sup><a href="#John.20.19" class="verse-number">19</a></sup> Того ж дня дня першого в тижні, коли вечір настав, а двері, де учні зібрались були, були замкнені, бо боялись юдеїв, з'явився Ісус, і став посередині, та й промовляє до них: Мир вам!</p>
  <p class="verse" id="John.20.20"><sup><a href="#John.20.20" class="verse-number">20</a></sup> І, сказавши оце, показав Він їм руки та бока. А учні зраділи, побачивши Господа.</p>
  <p class="verse" id="John.20.21"><sup><a href="#John.20.21" class="verse-number">21</a></sup> Тоді знову сказав їм Ісус: Мир вам! Як Отець послав Мене, і Я вас посилаю!</p>
  <p class="verse" id="John.20.22"><sup><a href="#John.20.22" class="verse-number">22</a></sup> Сказавши оце, Він дихнув, і говорить до них: Прийміть Духа Святого!</p>
  <p class="verse" id="John.20.23"><sup><a href="#John.20.23" class="verse-number">23</a></sup> Кому гріхи простите, простяться їм, а кому затримаєте, то затримаються!</p>
  <p class="verse" id="John.20.24"><sup><a href="#John.20.24" class="verse-number">24</a></sup> А Хома, один з Дванадцятьох, званий Близнюк, із ними не був, як приходив Ісус.</p>
  <p class="verse" id="John.20.25"><sup><a href="#John.20.25" class="verse-number">25</a></sup> Інші ж учні сказали йому: Ми бачили Господа!... А він відказав їм: Коли на руках Його знаку відцвяшного я не побачу, і пальця свого не вкладу до відцвяшної рани, і своєї руки не вкладу до боку Його, не ввірую!</p>
  <p class="verse" id="John.20.26"><sup><a href="#John.20.26" class="verse-number">26</a></sup> За вісім же день знов удома були Його учні, а з ними й Хома. І, як замкнені двері були, прийшов Ісус, і став посередині та й проказав: Мир вам!</p>
  <p class="verse" id="John.20.27"><sup><a href="#John.20.27" class="verse-number">27</a></sup> Потім каже Хомі: Простягни свого пальця сюди, та на руки Мої подивись. Простягни й свою руку, і вклади до боку Мого. І не будь ти невіруючий, але віруючий!</p>
  <p class="verse" id="John.20.28"><sup><a href="#John.20.28" class="verse-number">28</a></sup> А Хома відповів і сказав Йому: Господь мій і Бог мій!</p>
  <p class="verse" id="John.20.29"><sup><a href="#John.20.29" class="verse-number">29</a></sup> Промовляє до нього Ісус: Тому ввірував ти, що побачив Мене? Блаженні, що не бачили й увірували!</p>
  <p class="verse" id="John.20.30"><sup><a href="#John.20.30" class="verse-number">30</a></sup> Багато ж і інших ознак учинив був Ісус у присутності учнів Своїх, що в книзі оцій не записані.</p>
  <p class="verse" id="John.20.31"><sup><a href="#John.20.31" class="verse-number">31</a></sup> Це ж написано, щоб ви ввірували, що Ісус є Христос, Божий Син, і щоб, віруючи, життя мали в Ім'я Його!</p>
  <h2>Chapter 21</h2>
  <p class="verse" id="John.21.1"><sup><a href="#John.21.1" class="verse-number">1</a></sup> Після цього з'явивсь Ісус знов Своїм учням над морем Тіверіядським. А з'явився отак.</p>
  <p class="verse" id="John.21.2"><sup><a href="#John.21.2" class="verse-number">2</a></sup> Укупі були Симон Петро, і Хома, званий Близнюк, і Нафанаїл, із Кани Галілейської, і обидва сини Зеведеєві, і двоє інших із учнів Його.</p>
  <p class="verse" id="John.21.3"><sup><a href="#John.21.3" class="verse-number">3</a></sup> Говорить їм Симон Петро: Піду риби вловити. Вони кажуть до нього: І ми підемо з тобою. І пішли вони, і всіли до човна. Та ночі тієї нічого вони не вловили.</p>
  <p class="verse" id="John.21.4"><sup><a href="#John.21.4" class="verse-number">4</a></sup> А як ранок настав, то Ісус став над берегом, але учні не знали, що то був Ісус.</p>
  <p class="verse" id="John.21.5"><sup><a href="#John.21.5" class="verse-number">5</a></sup> Ісус тоді каже до них: Чи не маєте, діти, якоїсь поживи? Ні, вони відказали.</p>
  <p class="verse" id="John.21.6"><sup><a href="#John.21.6" class="verse-number">6</a></sup> А Він їм сказав: Закиньте невода праворуч від човна, то й знайдете! Вони кинули, і вже не могли його витягнути із-за безлічі риби...</p>
  <p class="verse" id="John.21.7"><sup><a href="#John.21.7" class="verse-number">7</a></sup> Тоді учень, якого любив був Ісус, говорить Петрові: Це ж Господь!... А Симон Петро, як зачув, що Господь то, накинув на себе одежину, бо він був нагий, та й кинувся в море...</p>
  <p class="verse" id="John.21.8"><sup><a href="#John.21.8" class="verse-number">8</a></sup> Інші ж учні, що були недалеко від берега якихсь ліктів із двісті припливли човником, тягнучи невода з рибою.</p>
  <p class="verse" id="John.21.9"><sup><a href="#John.21.9" class="verse-number">9</a></sup> А коли вони вийшли на землю, то бачать розложений жар, а на нім рибу й хліб.</p>
  <p class="verse" id="John.21.10"><sup><a href="#John.21.10" class="verse-number">10</a></sup> Ісус каже до них: Принесіть тієї риби, що оце ви вловили!</p>
  <p class="verse" id="John.21.11"><sup><a href="#John.21.11" class="verse-number">11</a></sup> Пішов Симон Петро та й на землю витягнув невода, повного риби великої, сто п'ятдесят три. І хоч стільки було її, не продерся проте невід.</p>
  <p class="verse" id="John.21.12"><sup><a href="#John.21.12" class="verse-number">12</a></sup> Ісус каже до учнів: Ідіть, снідайте! А з учнів ніхто не наважився спитати Його: Хто Ти такий? Бо знали вони, що Господь то...</p>
  <p class="verse" id="John.21.13"><sup><a href="#John.21.13" class="verse-number">13</a></sup> Тож підходить Ісус, бере хліб і дає їм, так само ж і рибу.</p>
  <p class="verse" id="John.21.14"><sup><a href="#John.21.14" class="verse-number">14</a></sup> Це вже втретє з'явився Ісус Своїм учням, як із мертвих воскрес.</p>
  <p class="verse" id="John.21.15"><sup><a href="#John.21.15" class="verse-number">15</a></sup> Як вони вже поснідали, то Ісус промовляє до Симона Петра: Симоне, сину Йонин, чи ти любиш мене більше цих? Той каже Йому: Так, Господи, відаєш Ти, що кохаю Тебе! Промовляє йому: Паси ягнята Мої!</p>
  <p class="verse" id="John.21.16"><sup><a href="#John.21.16" class="verse-number">16</a></sup> І говорить йому Він удруге: Симоне, сину Йонин, чи ти любиш Мене? Той каже Йому: Так, Господи, відаєш Ти, що кохаю Тебе! Промовляє йому: Паси вівці Мої!</p>
  <p class="verse" id="John.21.17"><sup><a href="#John.21.17" class="verse-number">17</a></sup> Утретє Він каже йому: Симоне, сину Йонин, чи кохаєш Мене? Засмутився Петро, що спитав його втретє: Чи кохаєш Мене? І він каже Йому: Ти все відаєш, Господи, відаєш Ти, що кохаю Тебе! Промовляє до нього Ісус: Паси вівці Мої!</p>
  <p class="verse" id="John.21.18"><sup><a href="#John.21.18" class="verse-number">18</a></sup> Поправді, поправді кажу Я тобі: Коли був ти молодший, то ти сам підперізувався, і ходив, куди ти бажав. А коли постарієш, свої руки простягнеш, і інший тебе підпереже, і поведе, куди не захочеш...</p>
  <p class="verse" id="John.21.19"><sup><a href="#John.21.19" class="verse-number">19</a></sup> А оце Він сказав, щоб зазначити, якою то смертю той Бога прославить. Сказавши таке, Він говорить йому: Іди за Мною!</p>
  <p class="verse" id="John.21.20"><sup><a href="#John.21.20" class="verse-number">20</a></sup> Обернувся Петро, та й ось бачить, що за ним слідкома йде той учень, якого любив Ісус, який на вечері до лоня Йому був схилився й спитав: Хто, Господи, видасть Тебе?</p>
  <p class="verse" id="John.21.21"><sup><a href="#John.21.21" class="verse-number">21</a></sup> Петро, як побачив того, говорить Ісусові: Господи, цей же що?</p>
  <p class="verse" id="John.21.22"><sup><a href="#John.21.22" class="verse-number">22</a></sup> Промовляє до нього Ісус: Якщо Я схотів, щоб він позостався, аж поки прийду, що до того тобі? Ти йди за Мною!</p>
  <p class="verse" id="John.21.23"><sup><a href="#John.21.23" class="verse-number">23</a></sup> І це слово рознеслось було між братами, що той учень не вмре. Проте Ісус не сказав йому, що не вмре, а: Якщо Я схотів, щоб він позостався, аж поки прийду, що до того тобі?</p>
  <p class="verse" id="John.21.24"><sup><a href="#John.21.24" class="verse-number">24</a></sup> Це той учень, що свідчить про це, що й оце написав. І знаємо ми, що правдиве свідоцтво його!</p>
  <p class="verse" id="John.21.25"><sup><a href="#John.21.25" class="verse-number">25</a></sup> Багато є й іншого, що Ісус учинив. Але думаю, що коли б написати про все те зокрема про кожне, то й сам світ не вмістив би написаних книг! Амінь.</p>
</body>
</html>
