<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Неємія</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>Неємія</h1>
  <h2>Chapter 1</h2>
  <p class="verse" id="Neh.1.1"><sup><a href="#Neh.1.1" class="verse-number">1</a></sup> Слова Неемії, Гахаліїного сина: І сталося в місяці кіслеві двадцятого року, і був я в замку Шушан.</p>
  <p class="verse" id="Neh.1.2"><sup><a href="#Neh.1.2" class="verse-number">2</a></sup> І прийшов Ханані, один із братів моїх, він та люди з Юдеї. І запитався я їх про юдеїв, що врятувалися, що позостали від полону, та про Єрусалим.</p>
  <p class="verse" id="Neh.1.3"><sup><a href="#Neh.1.3" class="verse-number">3</a></sup> А вони сказали мені: Позосталі, що лишилися з полону, там в окрузі, живуть у великій біді та в ганьбі, а мур Єрусалиму поруйнований, а брами його попалені огнем...</p>
  <p class="verse" id="Neh.1.4"><sup><a href="#Neh.1.4" class="verse-number">4</a></sup> І сталося, як почув я ці слова, сів я та й плакав, і був у жалобі кілька днів, і постив, і молився перед лицем Небесного Бога.</p>
  <p class="verse" id="Neh.1.5"><sup><a href="#Neh.1.5" class="verse-number">5</a></sup> І сказав я: Молю Тебе, Господи, Боже Небесний, Боже великий та грізний, що дотримуєш заповіта та милість для тих, хто любить Тебе та дотримуєш заповіді Свої,</p>
  <p class="verse" id="Neh.1.6"><sup><a href="#Neh.1.6" class="verse-number">6</a></sup> нехай же буде ухо Твоє чутке, а очі Твої відкриті, щоб прислухуватися до молитви раба Твого, якою я молюся сьогодні перед Твоїм лицем день та ніч за Ізраїлевих синів, Твоїх рабів, і сповідаюся в гріхах Ізраїлевих синів, якими грішили ми проти Тебе, і я і дім батька мого грішили!</p>
  <p class="verse" id="Neh.1.7"><sup><a href="#Neh.1.7" class="verse-number">7</a></sup> Ми сильно провинилися перед Тобою, і не дотримували заповідей, і уставів, і прав, які наказав Ти Мойсеєві, рабові Своєму.</p>
  <p class="verse" id="Neh.1.8"><sup><a href="#Neh.1.8" class="verse-number">8</a></sup> Пам'ятай же те слово, що Ти наказав був Мойсеєві, Своєму рабові, говорячи: як ви спроневіритеся, Я розпорошу вас поміж народами!</p>
  <p class="verse" id="Neh.1.9"><sup><a href="#Neh.1.9" class="verse-number">9</a></sup> Та коли навернетеся до Мене, і будете дотримувати заповіді Мої й виконувати їх, то якщо будуть ваші вигнанці на краю небес, то й звідти позбираю їх, і приведу до того місця, яке Я вибрав, щоб там перебувало Ім'я Моє!</p>
  <p class="verse" id="Neh.1.10"><sup><a href="#Neh.1.10" class="verse-number">10</a></sup> А вони раби Твої та народ Твій, якого Ти викупив Своєю великою силою та міцною Своєю рукою.</p>
  <p class="verse" id="Neh.1.11"><sup><a href="#Neh.1.11" class="verse-number">11</a></sup> Молю Тебе, Господи, нехай же буде ухо Твоє чутке до молитви Твойого раба та до молитви Твоїх рабів, що прагнуть боятися Ймення Твого! І дай же сьогодні успіху Своєму рабові, і дай знайти милосердя перед оцим мужем! А я був чашником царевим.</p>
  <h2>Chapter 2</h2>
  <p class="verse" id="Neh.2.1"><sup><a href="#Neh.2.1" class="verse-number">1</a></sup> І сталося в місяці нісані, двадцятого року царя Артаксеркса, було раз вино перед ним. І взяв я те вино й дав цареві. І я, здавалося, не був сумний перед ним.</p>
  <p class="verse" id="Neh.2.2"><sup><a href="#Neh.2.2" class="verse-number">2</a></sup> Та сказав мені цар: Чому обличчя твоє сумне, чи ти не хворий? Це не інше що, як тільки сум серця... І я вельми сильно злякався!</p>
  <p class="verse" id="Neh.2.3"><sup><a href="#Neh.2.3" class="verse-number">3</a></sup> І сказав я до царя: Нехай цар живе навіки! Чому не буде сумне обличчя моє, коли місто дому гробів батьків моїх поруйноване, а брами його попалені огнем!...</p>
  <p class="verse" id="Neh.2.4"><sup><a href="#Neh.2.4" class="verse-number">4</a></sup> І сказав мені цар: Чого ж ти просиш? І я помолився до Небесного Бога,</p>
  <p class="verse" id="Neh.2.5"><sup><a href="#Neh.2.5" class="verse-number">5</a></sup> і сказав цареві: Якщо це цареві вгодне, і якщо раб твій уподобаний перед обличчям твоїм, то пошли мене до Юдеї, до міста гробів батьків моїх, і я відбудую його!</p>
  <p class="verse" id="Neh.2.6"><sup><a href="#Neh.2.6" class="verse-number">6</a></sup> І сказав мені цар (а цариця сиділа при ньому): Скільки часу буде дорога твоя, і коли ти повернешся? І сподобалось це цареві, і він послав мене, а я призначив йому час.</p>
  <p class="verse" id="Neh.2.7"><sup><a href="#Neh.2.7" class="verse-number">7</a></sup> І сказав я цареві: Якщо це цареві вгодне, нехай дадуть мені листи до намісників Заріччя, щоб провадили мене, аж поки не прийду до Юдеї,</p>
  <p class="verse" id="Neh.2.8"><sup><a href="#Neh.2.8" class="verse-number">8</a></sup> і листа до Асафа, дозорця царевого лісу, щоб дав мені дерева на брусся для замкових брам, що належать до Божого дому, і для міського муру, і для дому, що до нього ввійду. І дав мені цар в міру того, як добра була Божа рука надо мною.</p>
  <p class="verse" id="Neh.2.9"><sup><a href="#Neh.2.9" class="verse-number">9</a></sup> І прибув я до намісників Заріччя, і дав їм цареві листи. А цар послав зо мною зверхників війська та верхівців.</p>
  <p class="verse" id="Neh.2.10"><sup><a href="#Neh.2.10" class="verse-number">10</a></sup> І почув про це хоронянин Санваллат та раб аммонітянин Товія, і було їм прикро, дуже прикро, що прийшов чоловік клопотатися про добро для Ізраїлевих синів.</p>
  <p class="verse" id="Neh.2.11"><sup><a href="#Neh.2.11" class="verse-number">11</a></sup> І прийшов я до Єрусалиму, і був там три дні.</p>
  <p class="verse" id="Neh.2.12"><sup><a href="#Neh.2.12" class="verse-number">12</a></sup> І встав я вночі, я та трохи людей зо мною, і не розповів я нікому, що Бог мій дав до мого серця зробити для Єрусалиму. А худоби не було зо мною, окрім тієї худоби, що я нею їздив.</p>
  <p class="verse" id="Neh.2.13"><sup><a href="#Neh.2.13" class="verse-number">13</a></sup> І вийшов я Долинною брамою вночі, і пішов до джерела Таннін, і до брами Смітникової. І я докладно оглянув мури Єрусалиму, що були поруйновані, а брами його були попалені огнем.</p>
  <p class="verse" id="Neh.2.14"><sup><a href="#Neh.2.14" class="verse-number">14</a></sup> І перейшов я до Джерельної брами та до царського ставу, та там не було місця для переходу худоби, що була підо мною.</p>
  <p class="verse" id="Neh.2.15"><sup><a href="#Neh.2.15" class="verse-number">15</a></sup> І йшов я долиною вночі, і докладно оглядав мура. Потім я вернувся, і ввійшов Долинною брамою, і вернувся.</p>
  <p class="verse" id="Neh.2.16"><sup><a href="#Neh.2.16" class="verse-number">16</a></sup> А заступники не знали, куди я пішов та що я роблю, а юдеям, і священикам, і шляхті, і заступникам, і решті тих, що робили працю, я доти нічого не розповідав.</p>
  <p class="verse" id="Neh.2.17"><sup><a href="#Neh.2.17" class="verse-number">17</a></sup> І сказав я до них: Ви бачите біду, що ми в ній, що Єрусалим зруйнований, а брами його попалені огнем. Ідіть, і збудуйте мура Єрусалиму, і вже не будемо ми ганьбою!...</p>
  <p class="verse" id="Neh.2.18"><sup><a href="#Neh.2.18" class="verse-number">18</a></sup> І розповів я їм про руку Бога мого, що вона добра до мене, а також слова царя, які сказав він мені. І сказали вони: Станемо й збудуємо! І зміцнили вони руки свої на добре діло.</p>
  <p class="verse" id="Neh.2.19"><sup><a href="#Neh.2.19" class="verse-number">19</a></sup> І почув це хоронянин Санваллат та аммонітянин раб Товія, і араб Ґешем, і сміялися з нас, і погорджували нами й говорили: Що це за річ, яку ви робите? Чи проти царя ви бунтуєтесь?</p>
  <p class="verse" id="Neh.2.20"><sup><a href="#Neh.2.20" class="verse-number">20</a></sup> А я їм відповів і сказав до них: Небесний Бог Він дасть нам успіх, а ми, Його раби, станемо й збудуємо! А вам нема ані частки, ані права, ані пам'ятки в Єрусалимі!</p>
  <h2>Chapter 3</h2>
  <p class="verse" id="Neh.3.1"><sup><a href="#Neh.3.1" class="verse-number">1</a></sup> І встав Еліяшів, первосвященик, та брати його священики, і збудували Овечу браму. Вони освятили її, і повставляли її двері, й аж до башти Меа освятили її, аж до башти Ханан'їла.</p>
  <p class="verse" id="Neh.3.2"><sup><a href="#Neh.3.2" class="verse-number">2</a></sup> А поруч нього будували єрихоняни, а поруч них будував Заккур, син Імріїв.</p>
  <p class="verse" id="Neh.3.3"><sup><a href="#Neh.3.3" class="verse-number">3</a></sup> А браму Рибну збудували сини Сенаїні, і вони покрили її бруссями, і повставляли двері її, замки її та засуви її.</p>
  <p class="verse" id="Neh.3.4"><sup><a href="#Neh.3.4" class="verse-number">4</a></sup> А поруч них направляв Меремот, син Урії, Коцового сина, а поруч них направляв Мешуллам, син Берехії, Мешав'їлового сина, а поруч них направляв Садок, Баанин син.</p>
  <p class="verse" id="Neh.3.5"><sup><a href="#Neh.3.5" class="verse-number">5</a></sup> А поруч них направляли текояни, але їхні вельможі не схилили своєї шиї в службу свого Господа.</p>
  <p class="verse" id="Neh.3.6"><sup><a href="#Neh.3.6" class="verse-number">6</a></sup> А браму Стару направляли Йояда, син Пасеахів, та Мешуллам, син Бесодеїн, вони покривали бруссями, і вставляли двері її, і замки її та засуви її.</p>
  <p class="verse" id="Neh.3.7"><sup><a href="#Neh.3.7" class="verse-number">7</a></sup> А поруч них направляв ґів'онеянин Мелатія та меронотеянин Ядон, люди Ґів'ону та Міцпи, що належали до володіння намісника Заріччя.</p>
  <p class="verse" id="Neh.3.8"><sup><a href="#Neh.3.8" class="verse-number">8</a></sup> Поруч нього направляв Уззіїл, син Хархаїн, з золотарів, а поруч нього направляв Хананія, син Раккахімів, і вони відновили Єрусалима аж до Широкого муру.</p>
  <p class="verse" id="Neh.3.9"><sup><a href="#Neh.3.9" class="verse-number">9</a></sup> А поруч нього направляв Рефая, син Хурів, зверхник половини єрусалимської округи.</p>
  <p class="verse" id="Neh.3.10"><sup><a href="#Neh.3.10" class="verse-number">10</a></sup> А поруч нього направляв Єдая, син Харумафів, а то навпроти дому свого, а при його руці направляв Хаттуш, син Хашавнеїн.</p>
  <p class="verse" id="Neh.3.11"><sup><a href="#Neh.3.11" class="verse-number">11</a></sup> Другу міру направляв Малкійя, син Харімів, та Хашшув, син Пахат-Моавів, та башту Печей.</p>
  <p class="verse" id="Neh.3.12"><sup><a href="#Neh.3.12" class="verse-number">12</a></sup> А поруч нього направляв Шаллум, син Лохеша, зверхник половини єрусалимської округи, він та дочка його.</p>
  <p class="verse" id="Neh.3.13"><sup><a href="#Neh.3.13" class="verse-number">13</a></sup> Браму Долинну направляв Ханун та мешканці Заноаху, вони збудували її, і повставляли двері її, замки її та засуви її, і тисячу ліктів у мурі аж до Смітникової брами.</p>
  <p class="verse" id="Neh.3.14"><sup><a href="#Neh.3.14" class="verse-number">14</a></sup> А Смітникову браму направив Малкійя, син Рехавів, зверхник бет-керемської округи, він збудував її, і повставляв її двері, замки її та засуви її.</p>
  <p class="verse" id="Neh.3.15"><sup><a href="#Neh.3.15" class="verse-number">15</a></sup> А Джерельну браму направив Шаллум, син Кол-Хезеїв, зверхник округи Міцпи, він збудував її, і покрив її, і повставляв її двері, замки її та засуви її, і направив мура ставу Шелах до царського садка, і аж до ступенів, що спускаються з Давидового Міста.</p>
  <p class="verse" id="Neh.3.16"><sup><a href="#Neh.3.16" class="verse-number">16</a></sup> За ним направляв Неемія, син Азбуків, зверхник половини бетцурської округи аж до місця навпроти Давидових гробів і аж до зробленого ставу, і аж до дому Лицарів.</p>
  <p class="verse" id="Neh.3.17"><sup><a href="#Neh.3.17" class="verse-number">17</a></sup> За ним направляли Левити: Рехум, син Баніїв, поруч нього направляв зверхник половини округи Кеїла, для своєї округи.</p>
  <p class="verse" id="Neh.3.18"><sup><a href="#Neh.3.18" class="verse-number">18</a></sup> За ним направляли їхні брати: Баввай, син Хенададів, зверхник половини округи Кеїла.</p>
  <p class="verse" id="Neh.3.19"><sup><a href="#Neh.3.19" class="verse-number">19</a></sup> І направляв поруч нього Езер, син Єшуїн, зверхник округи, міру другу, від місця навпроти виходу до зброярні наріжника.</p>
  <p class="verse" id="Neh.3.20"><sup><a href="#Neh.3.20" class="verse-number">20</a></sup> За ним ревно направляв Барух, Заббаїв син, міру другу, від наріжника аж до входу до дому первосвященика Еліяшіва.</p>
  <p class="verse" id="Neh.3.21"><sup><a href="#Neh.3.21" class="verse-number">21</a></sup> За ним направляв Меремот, син Урійї, сина Коцового, міру другу, від входу до Еліяшівового дому й аж до кінця Еліяшівового дому.</p>
  <p class="verse" id="Neh.3.22"><sup><a href="#Neh.3.22" class="verse-number">22</a></sup> А за ним направляли священики, люди йорданської округи.</p>
  <p class="verse" id="Neh.3.23"><sup><a href="#Neh.3.23" class="verse-number">23</a></sup> За ним направляв Веніямин, син Хашшувів, навпроти свого дому; за ним направляв Азарія, син Маасеї, сина Ананіїного, при своєму домі.</p>
  <p class="verse" id="Neh.3.24"><sup><a href="#Neh.3.24" class="verse-number">24</a></sup> За ним направляв Біннуй, син Хенададів, міру другу, від Азаріїного дому аж до наріжника й аж до рогу.</p>
  <p class="verse" id="Neh.3.25"><sup><a href="#Neh.3.25" class="verse-number">25</a></sup> Палал, син Узаїв, від місця навпроти наріжника та в горішній башті, що виходить із царського дому, що при в'язничному подвір'ї. За ним Педая, син Пар'ошів.</p>
  <p class="verse" id="Neh.3.26"><sup><a href="#Neh.3.26" class="verse-number">26</a></sup> А підданці храму сиділи в Офелі аж до місця навпроти Водної брами на схід та навпроти виступаючої башти.</p>
  <p class="verse" id="Neh.3.27"><sup><a href="#Neh.3.27" class="verse-number">27</a></sup> За ним направляли техояни, міру другу, від місця навпроти великої виступаючої башти й аж до офельського муру.</p>
  <p class="verse" id="Neh.3.28"><sup><a href="#Neh.3.28" class="verse-number">28</a></sup> З-над Кінської брами направляли священики, кожен навпроти дому свого.</p>
  <p class="verse" id="Neh.3.29"><sup><a href="#Neh.3.29" class="verse-number">29</a></sup> За ними направляв Садок, син Іммерів, навпроти свого дому, а за ним направляв Шемая, син Шеханіїн, сторож Східньої брами.</p>
  <p class="verse" id="Neh.3.30"><sup><a href="#Neh.3.30" class="verse-number">30</a></sup> За ним направляв Хананія, син Шелеміїн, та Ханун, шостий син Цалафів, міру другу; за ним направляв Мешуллам, син Берехіїн, навпроти своєї кімнати.</p>
  <p class="verse" id="Neh.3.31"><sup><a href="#Neh.3.31" class="verse-number">31</a></sup> За ним направляв Малкійя, син золотаря, аж до дому храмових підданців та крамарів, навпроти брами Міфкад і аж до наріжної горниці.</p>
  <p class="verse" id="Neh.3.32"><sup><a href="#Neh.3.32" class="verse-number">32</a></sup> А між наріжною горницею до Овечої брами направляли золотарі та крамарі.</p>
  <h2>Chapter 4</h2>
  <p class="verse" id="Neh.4.1"><sup><a href="#Neh.4.1" class="verse-number">1</a></sup> (3-33) І сталося, як почув Санваллат, що ми будуємо того мура, то він запалився гнівом, і дуже розгнівався, і сміявся з юдеїв.</p>
  <p class="verse" id="Neh.4.2"><sup><a href="#Neh.4.2" class="verse-number">2</a></sup> (3-34) І говорив він перед своїми братами та самарійським військом і сказав: Що це роблять ці мізерні юдеї? Чи їм це позоставлять? Чи будуть вони приносити жертву? Чи закінчать цього дня? Чи оживлять вони ці каміння з куп пороху, а вони ж попалені?</p>
  <p class="verse" id="Neh.4.3"><sup><a href="#Neh.4.3" class="verse-number">3</a></sup> (3-35) А аммонітянин Товійя був при ньому й сказав: Та й що вони будують? Якщо вийде лисиця, то вона зробить дірку в їхній камінній стіні!...</p>
  <p class="verse" id="Neh.4.4"><sup><a href="#Neh.4.4" class="verse-number">4</a></sup> (3-36) Почуй, Боже наш, що ми стали погордою, і поверни їхню ганьбу на голову їхню, і дай їх на здобич у край полону!</p>
  <p class="verse" id="Neh.4.5"><sup><a href="#Neh.4.5" class="verse-number">5</a></sup> (3-37) І не закрий їхньої провини, а їхній гріх нехай не буде стертий з-перед лиця Твого, бо вони образили будівничих!</p>
  <p class="verse" id="Neh.4.6"><sup><a href="#Neh.4.6" class="verse-number">6</a></sup> (3-38) І збудували ми того мура, і був пов'язаний увесь той мур аж до половини його. А серце народу було, щоб далі робити!</p>
  <p class="verse" id="Neh.4.7"><sup><a href="#Neh.4.7" class="verse-number">7</a></sup> (4-1) І сталося, як почув Санваллат, і Товійя, і араби, і аммонітяни, і ашдодяни, що направляється єрусалимський мур, що виломи в стіні стали затарасовуватися, то дуже запалилися гнівом.</p>
  <p class="verse" id="Neh.4.8"><sup><a href="#Neh.4.8" class="verse-number">8</a></sup> (4-2) І змовилися вони всі разом, щоб іти воювати з Єрусалимом, та щоб учинити йому замішання.</p>
  <p class="verse" id="Neh.4.9"><sup><a href="#Neh.4.9" class="verse-number">9</a></sup> (4-3) І ми молилися до нашого Бога, і поставили проти них сторожу вдень та вночі, перед ними.</p>
  <p class="verse" id="Neh.4.10"><sup><a href="#Neh.4.10" class="verse-number">10</a></sup> (4-4) І сказав Юда: Ослабла сила носія, а звалищ багато, і ми не зможемо далі будувати мура!...</p>
  <p class="verse" id="Neh.4.11"><sup><a href="#Neh.4.11" class="verse-number">11</a></sup> (4-5) А наші ненависники говорили: Вони не знатимуть і не побачать, як ми прийдемо до середини їх, і позабиваємо їх, та й спинимо працю!</p>
  <p class="verse" id="Neh.4.12"><sup><a href="#Neh.4.12" class="verse-number">12</a></sup> (4-6) І сталося, як приходили ті юдеяни, що сиділи при них, то говорили нам про це разів десять, зо всіх місць, де вони пробували.</p>
  <p class="verse" id="Neh.4.13"><sup><a href="#Neh.4.13" class="verse-number">13</a></sup> (4-7) Тоді поставив я сторожу здолу того місця за муром у печерах. І поставив я народ за їхніми родами, з їхніми мечами, їхніми ратищами та їхніми луками.</p>
  <p class="verse" id="Neh.4.14"><sup><a href="#Neh.4.14" class="verse-number">14</a></sup> (4-8) І розглянув я це, і встав і сказав я до шляхетних, і до заступників, і до решти народу: Не бійтеся перед ними! Згадайте Господа великого та грізного, і воюйте за ваших братів, ваших синів, дочок ваших, жінок ваших та за доми ваші!</p>
  <p class="verse" id="Neh.4.15"><sup><a href="#Neh.4.15" class="verse-number">15</a></sup> (4-9) І сталося, як почули наші вороги, що нам те відоме, то Господь зламав їхній задум, і всі ми вернулися до муру, кожен до праці своєї.</p>
  <p class="verse" id="Neh.4.16"><sup><a href="#Neh.4.16" class="verse-number">16</a></sup> (4-10) І було від того дня, що половина моїх юнаків робили працю, а половина їх міцно тримала списи, щити, і луки та панцері, а зверхники стояли позад Юдиного дому.</p>
  <p class="verse" id="Neh.4.17"><sup><a href="#Neh.4.17" class="verse-number">17</a></sup> (4-11) Будівничі працювали на мурі, а носії наладовували тягар, вони однією рукою робили працю, а однією міцно тримали списа...</p>
  <p class="verse" id="Neh.4.18"><sup><a href="#Neh.4.18" class="verse-number">18</a></sup> (4-12) А в кожного будівничого його меч був прив'язаний на стегнах його, і так вони будували, а біля мене був сурмач.</p>
  <p class="verse" id="Neh.4.19"><sup><a href="#Neh.4.19" class="verse-number">19</a></sup> (4-13) І сказав я до шляхетних, до заступників та до решти народу: Праця велика й простора, а ми повідділювані на мурі, далеко один від одного.</p>
  <p class="verse" id="Neh.4.20"><sup><a href="#Neh.4.20" class="verse-number">20</a></sup> (4-14) Тому то в місце, де почуєте голос сурми, туди негайно збирайтеся до нас. Бог наш буде воювати для нас!</p>
  <p class="verse" id="Neh.4.21"><sup><a href="#Neh.4.21" class="verse-number">21</a></sup> (4-15) І так ми робили працю, і половина їх міцно тримала списи від сходу ранньої зорі аж до появлення зір.</p>
  <p class="verse" id="Neh.4.22"><sup><a href="#Neh.4.22" class="verse-number">22</a></sup> (4-16) Також того часу сказав я до народу: Кожен з юнаком своїм нехай ночують у середині Єрусалиму, і будуть вони для нас уночі сторожею, а вдень на працю.</p>
  <p class="verse" id="Neh.4.23"><sup><a href="#Neh.4.23" class="verse-number">23</a></sup> (4-17) І ні я, ані брати мої, ані юнаки мої, ані сторожі, що були за мною, ми не здіймали своєї одежі, кожен мав свою зброю при своєму стегні.</p>
  <h2>Chapter 5</h2>
  <p class="verse" id="Neh.5.1"><sup><a href="#Neh.5.1" class="verse-number">1</a></sup> І був великий крик народу та їхніх жінок на своїх братів юдеїв.</p>
  <p class="verse" id="Neh.5.2"><sup><a href="#Neh.5.2" class="verse-number">2</a></sup> І були такі, що говорили: Ми даємо в заставу синів своїх та дочок своїх, і беремо збіжжя, і їмо й живемо!</p>
  <p class="verse" id="Neh.5.3"><sup><a href="#Neh.5.3" class="verse-number">3</a></sup> І були такі, що говорили: Ми заставляємо поля свої, і виноградники свої, і доми свої, і беремо збіжжя в цьому голоді!</p>
  <p class="verse" id="Neh.5.4"><sup><a href="#Neh.5.4" class="verse-number">4</a></sup> І були такі, що говорили: Ми позичаємо срібло на податок царський за наші поля та наші виноградники.</p>
  <p class="verse" id="Neh.5.5"><sup><a href="#Neh.5.5" class="verse-number">5</a></sup> А наше ж тіло таке, як тіло наших братів, наші сини як їхні сини. А ось ми тиснемо наших синів та наших дочок за рабів, і є з наших дочок утискувані. Ми не в силі робити, а поля наші та виноградники наші належать іншим...</p>
  <p class="verse" id="Neh.5.6"><sup><a href="#Neh.5.6" class="verse-number">6</a></sup> І сильно запалав у мені гнів, коли я почув їхній крик та ці слова!</p>
  <p class="verse" id="Neh.5.7"><sup><a href="#Neh.5.7" class="verse-number">7</a></sup> А моє серце дало мені раду, і я сперечався з шляхетними та з заступниками та й сказав їм: Ви заставою тиснете один одного! І скликав я на них великі збори.</p>
  <p class="verse" id="Neh.5.8"><sup><a href="#Neh.5.8" class="verse-number">8</a></sup> І сказав я до них: Ми викуповуємо своїх братів юдеїв, проданих поганам, за нашою спромогою, а ви будете продавати своїх братів, і вони продаються нам? І мовчали вони, і не знаходили слова...</p>
  <p class="verse" id="Neh.5.9"><sup><a href="#Neh.5.9" class="verse-number">9</a></sup> І сказав я: Не добра це річ, що ви робите! Чи ж не в боязні нашого Бога ви маєте ходити, через ганьбу від тих поганів, наших ворогів?</p>
  <p class="verse" id="Neh.5.10"><sup><a href="#Neh.5.10" class="verse-number">10</a></sup> Також і я, брати мої та юнаки мої були позикодавцями срібла та збіжжя. Опустімо ж ми оцей борг!</p>
  <p class="verse" id="Neh.5.11"><sup><a href="#Neh.5.11" class="verse-number">11</a></sup> Верніть їм зараз їхні поля, їхні виноградники, їхні оливки, й їхні доми та відсоток срібла, і збіжжя, виноградний сік та нову оливу, що ви дали їм у заставу за них!</p>
  <p class="verse" id="Neh.5.12"><sup><a href="#Neh.5.12" class="verse-number">12</a></sup> І вони сказали: Повернемо, і не будемо жадати від них! Зробимо так, як ти говориш! І покликав я священиків, і заприсягнув їх зробити за цим словом.</p>
  <p class="verse" id="Neh.5.13"><sup><a href="#Neh.5.13" class="verse-number">13</a></sup> Витрусив я й свою пазуху та й сказав: Нехай отак витрусить Бог кожного чоловіка, хто не сповнить цього слова, з дому його та з труду його, і нехай буде такий витрушений та порожній! І сказали всі збори: Амінь! І славили вони Господа, і народ зробив за цим словом.</p>
  <p class="verse" id="Neh.5.14"><sup><a href="#Neh.5.14" class="verse-number">14</a></sup> Також від дня, коли цар наказав мені бути їхнім намісником в Юдиному краї від року двадцятого й аж до року тридцять другого царя Артаксеркса, дванадцять літ не їв намісничого хліба ані я, ані брати мої.</p>
  <p class="verse" id="Neh.5.15"><sup><a href="#Neh.5.15" class="verse-number">15</a></sup> А намісники попередні, що були передо мною, чинили тяжке над народом, і брали від них хлібом та вином одного дня сорок шеклів срібла; також їхні слуги панували над народом. А я не робив так через страх Божий.</p>
  <p class="verse" id="Neh.5.16"><sup><a href="#Neh.5.16" class="verse-number">16</a></sup> також у праці того муру я підтримував, і поля не купували ми, а всі мої слуги були зібрані там над працею.</p>
  <p class="verse" id="Neh.5.17"><sup><a href="#Neh.5.17" class="verse-number">17</a></sup> А за столом моїм були юдеї та заступники, сто й п'ятдесят чоловіка, та й ті, хто приходив до нас із народів, що навколо нас.</p>
  <p class="verse" id="Neh.5.18"><sup><a href="#Neh.5.18" class="verse-number">18</a></sup> А що готовилося на один день, було: віл один, худоби дрібної шестеро вибраних, і птиця готувалася в мене, а за десять день виходило багато всякого вина. А при тому я не жадав намісничого хліба, бо та робота направи мурів була тяжка на тому народі.</p>
  <p class="verse" id="Neh.5.19"><sup><a href="#Neh.5.19" class="verse-number">19</a></sup> Запам'ятай же мені, Боже мій, на добре все те, що я робив для цього народу!</p>
  <h2>Chapter 6</h2>
  <p class="verse" id="Neh.6.1"><sup><a href="#Neh.6.1" class="verse-number">1</a></sup> І сталося, коли почув Санваллат, і Товійя, і араб Ґешем та решта наших ворогів, що я збудував мура, і що не позосталося в ньому вилому, але до цього часу дверей у брамах я не повставляв,</p>
  <p class="verse" id="Neh.6.2"><sup><a href="#Neh.6.2" class="verse-number">2</a></sup> то послав Санваллат та Ґешем до мене, говорячи: Приходь, і вмовимося разом у Кефірімі в долині Оно! А вони замишляли зробити мені зло...</p>
  <p class="verse" id="Neh.6.3"><sup><a href="#Neh.6.3" class="verse-number">3</a></sup> І послав я до них послів, говорячи: Я роблю велику працю, і не можу прийти. Нащо буде перервана ця праця, як кину її та піду до вас?</p>
  <p class="verse" id="Neh.6.4"><sup><a href="#Neh.6.4" class="verse-number">4</a></sup> І посилали до мене так само чотири рази, а я відповідав їм так само.</p>
  <p class="verse" id="Neh.6.5"><sup><a href="#Neh.6.5" class="verse-number">5</a></sup> І так само Санваллат п'ятий раз прислав до мене слугу свого, а в руці його був відкритий лист.</p>
  <p class="verse" id="Neh.6.6"><sup><a href="#Neh.6.6" class="verse-number">6</a></sup> А в ньому написане: Чується серед народів, і Ґашму говорить: Ти та юдеї замишляєте відділитися, тому то ти будуєш того мура, і хочеш бути їм за царя, за тими словами.</p>
  <p class="verse" id="Neh.6.7"><sup><a href="#Neh.6.7" class="verse-number">7</a></sup> Та й пророків ти понаставляв, щоб викрикували про тебе в Єрусалимі, говорячи: Цар в Юді! А тепер цар почує оці речі. Отож, приходь, і порадьмося разом!</p>
  <p class="verse" id="Neh.6.8"><sup><a href="#Neh.6.8" class="verse-number">8</a></sup> І послав я до нього, говорячи: Не було таких речей, про які ти говориш, бо з серця свого ти їх повимишляв!...</p>
  <p class="verse" id="Neh.6.9"><sup><a href="#Neh.6.9" class="verse-number">9</a></sup> Бо всі вони лякали нас, говорячи: Нехай ослабнуть їхні руки з цієї праці, і не буде вона зроблена! Та тепер, о Боже, зміцни мої руки!</p>
  <p class="verse" id="Neh.6.10"><sup><a href="#Neh.6.10" class="verse-number">10</a></sup> І я ввійшов до дому Шемаї, сина Делаї, Мегетав'їлового сина, а він був задержаний. І він сказав: Умовмося піти до Божого дому, до середини храму, і замкнемо храмові двері, бо прийдуть забити тебе, власне вночі прийдуть забити тебе...</p>
  <p class="verse" id="Neh.6.11"><sup><a href="#Neh.6.11" class="verse-number">11</a></sup> Та я відказав: Чи такий чоловік, як я, має втікати? І хто є такий, як я, що ввійде до храму й буде жити? Не ввійду!</p>
  <p class="verse" id="Neh.6.12"><sup><a href="#Neh.6.12" class="verse-number">12</a></sup> І пізнав я, що то не Бог послав його, коли він говорив на мене те пророцтво, а то Товійя та Санваллат підкупили його...</p>
  <p class="verse" id="Neh.6.13"><sup><a href="#Neh.6.13" class="verse-number">13</a></sup> Бо він був підкуплений, щоб я боявся, і зробив так, і згрішив. Це було для них на злий поговір, щоб образити мене.</p>
  <p class="verse" id="Neh.6.14"><sup><a href="#Neh.6.14" class="verse-number">14</a></sup> Запам'ятай же, Боже мій, Товійї та Санваллатові за цими вчинками його, а також пророчиці Ноадії та решті пророків, що страхали мене!</p>
  <p class="verse" id="Neh.6.15"><sup><a href="#Neh.6.15" class="verse-number">15</a></sup> І був закінчений мур двадцятого й п'ятого дня місяця елула, за п'ятдесят і два дні.</p>
  <p class="verse" id="Neh.6.16"><sup><a href="#Neh.6.16" class="verse-number">16</a></sup> І сталося, як почули про це всі наші вороги, та побачили всі народи, що були навколо нас, то вони впали в очах своїх та й пізнали, що ця праця була зроблена від нашого Бога!</p>
  <p class="verse" id="Neh.6.17"><sup><a href="#Neh.6.17" class="verse-number">17</a></sup> Тими днями також шляхетні юдеї писали багато своїх листів, що йшли до Товійї, а Товійїні приходили до них.</p>
  <p class="verse" id="Neh.6.18"><sup><a href="#Neh.6.18" class="verse-number">18</a></sup> Бо багато-хто в Юдеї були заприсяженими приятелями йому, бо він був зять Шеханії, Арахового сина, а син його Єгоханан узяв дочку Мешуллама, Берехіїного сина.</p>
  <p class="verse" id="Neh.6.19"><sup><a href="#Neh.6.19" class="verse-number">19</a></sup> І говорили передо мною добре про нього, а слова мої передавали йому. Товійя посилав листи, щоб настрахати мене.</p>
  <h2>Chapter 7</h2>
  <p class="verse" id="Neh.7.1"><sup><a href="#Neh.7.1" class="verse-number">1</a></sup> І сталося, як був збудований мур, то повставляв я двері, і були понаставлювані придверні, співаки та Левити.</p>
  <p class="verse" id="Neh.7.2"><sup><a href="#Neh.7.2" class="verse-number">2</a></sup> І призначив я над Єрусалимом свого брата Ханані та зверхника твердині Хананію, бо він був чоловік правдивий, і Бога боявся більше від багатьох інших.</p>
  <p class="verse" id="Neh.7.3"><sup><a href="#Neh.7.3" class="verse-number">3</a></sup> І сказав я до них: Нехай не відчиняються єрусалимські брами аж до спеки сонця. І поки вони самі стоять, нехай позамикають двері, і так тримайте. І поставити варти з єрусалимських мешканців, кожного на його сторожі, і кожного навпроти його дому!</p>
  <p class="verse" id="Neh.7.4"><sup><a href="#Neh.7.4" class="verse-number">4</a></sup> А місто було широко-просторе й велике, та народу в ньому мало, і доми не були побудовані.</p>
  <p class="verse" id="Neh.7.5"><sup><a href="#Neh.7.5" class="verse-number">5</a></sup> І поклав мені Бог мій на серце моє зібрати шляхетних, і заступників та народ, щоб переписати. І знайшов я книжку перепису тих, хто прийшов перше, а в ній я знайшов написане таке:</p>
  <p class="verse" id="Neh.7.6"><sup><a href="#Neh.7.6" class="verse-number">6</a></sup> Оце виходьки з округи, що прийшли з полону вигнання, яких вигнав був Навуходоносор, цар вавилонський, і вони повернулися до Єрусалиму та до Юдеї, кожен до міста свого,</p>
  <p class="verse" id="Neh.7.7"><sup><a href="#Neh.7.7" class="verse-number">7</a></sup> ті, що прийшли були з Зоровавелем, Ісусом, Неемією, Азарією, Раамією, Нахаманієм, Мордехаєм, Білшаном, Місперетом, Біґваєм, Нехумом, Бааною. Число людей Ізраїлевого народу:</p>
  <p class="verse" id="Neh.7.8"><sup><a href="#Neh.7.8" class="verse-number">8</a></sup> синів Пар'ошових дві тисячі сто й сімдесят і два,</p>
  <p class="verse" id="Neh.7.9"><sup><a href="#Neh.7.9" class="verse-number">9</a></sup> синів Шеватіїних три сотні і сімдесят і два,</p>
  <p class="verse" id="Neh.7.10"><sup><a href="#Neh.7.10" class="verse-number">10</a></sup> синів Арахових шість сотень п'ятдесят і два,</p>
  <p class="verse" id="Neh.7.11"><sup><a href="#Neh.7.11" class="verse-number">11</a></sup> синів Пахат-Моавових, із синів Ісусових та Йоавових дві тисячі й вісім сотень вісімнадцять,</p>
  <p class="verse" id="Neh.7.12"><sup><a href="#Neh.7.12" class="verse-number">12</a></sup> синів Еламових тисяча двісті п'ятдесят і чотири,</p>
  <p class="verse" id="Neh.7.13"><sup><a href="#Neh.7.13" class="verse-number">13</a></sup> синів Заттуєвих вісім сотень сорок і п'ять,</p>
  <p class="verse" id="Neh.7.14"><sup><a href="#Neh.7.14" class="verse-number">14</a></sup> синів Заккаєвих сім сотень і шістдесят,</p>
  <p class="verse" id="Neh.7.15"><sup><a href="#Neh.7.15" class="verse-number">15</a></sup> синів Біннуєвих шість сотень сорок і вісім,</p>
  <p class="verse" id="Neh.7.16"><sup><a href="#Neh.7.16" class="verse-number">16</a></sup> синів Беваєвих шість сотень двадцять і вісім,</p>
  <p class="verse" id="Neh.7.17"><sup><a href="#Neh.7.17" class="verse-number">17</a></sup> синів Азґадових дві тисячі три сотні двадцять і два,</p>
  <p class="verse" id="Neh.7.18"><sup><a href="#Neh.7.18" class="verse-number">18</a></sup> синів Адонікамових шість сотень шістдесят і сім,</p>
  <p class="verse" id="Neh.7.19"><sup><a href="#Neh.7.19" class="verse-number">19</a></sup> синів Біґваєвих дві тисячі шістдесят і сім,</p>
  <p class="verse" id="Neh.7.20"><sup><a href="#Neh.7.20" class="verse-number">20</a></sup> синів Адінових шість сотень п'ятдесят і п'ять,</p>
  <p class="verse" id="Neh.7.21"><sup><a href="#Neh.7.21" class="verse-number">21</a></sup> синів Атерових, з синів Хізкійїних дев'ятдесят і вісім,</p>
  <p class="verse" id="Neh.7.22"><sup><a href="#Neh.7.22" class="verse-number">22</a></sup> синів Хашумових три сотні двадцять і вісім,</p>
  <p class="verse" id="Neh.7.23"><sup><a href="#Neh.7.23" class="verse-number">23</a></sup> синів Бецаєвих три сотні двадцять і чотири,</p>
  <p class="verse" id="Neh.7.24"><sup><a href="#Neh.7.24" class="verse-number">24</a></sup> синів Харіфових сто дванадцять,</p>
  <p class="verse" id="Neh.7.25"><sup><a href="#Neh.7.25" class="verse-number">25</a></sup> синів Ґів'онових дев'ятдесят і п'ять,</p>
  <p class="verse" id="Neh.7.26"><sup><a href="#Neh.7.26" class="verse-number">26</a></sup> людей з Віфлеєму та Нетофи сто вісімдесят і вісім,</p>
  <p class="verse" id="Neh.7.27"><sup><a href="#Neh.7.27" class="verse-number">27</a></sup> людей з Анототу сто двадцять і вісім,</p>
  <p class="verse" id="Neh.7.28"><sup><a href="#Neh.7.28" class="verse-number">28</a></sup> людей з Бет-Азмавету сорок і два,</p>
  <p class="verse" id="Neh.7.29"><sup><a href="#Neh.7.29" class="verse-number">29</a></sup> людей з Кір'ят-Єаріму, Кефіри та Беероту сім сотень сорок і три,</p>
  <p class="verse" id="Neh.7.30"><sup><a href="#Neh.7.30" class="verse-number">30</a></sup> людей з Рами та Ґави шість сотень двадцять і один,</p>
  <p class="verse" id="Neh.7.31"><sup><a href="#Neh.7.31" class="verse-number">31</a></sup> людей з Міхмасу сто двадцять і два,</p>
  <p class="verse" id="Neh.7.32"><sup><a href="#Neh.7.32" class="verse-number">32</a></sup> людей з Бет-Елу та Аю сто двадцять і три,</p>
  <p class="verse" id="Neh.7.33"><sup><a href="#Neh.7.33" class="verse-number">33</a></sup> людей з Нево Другого п'ятдесят і два,</p>
  <p class="verse" id="Neh.7.34"><sup><a href="#Neh.7.34" class="verse-number">34</a></sup> виходьків з Еламу Другого тисяча двісті п'ятдесят і чотири,</p>
  <p class="verse" id="Neh.7.35"><sup><a href="#Neh.7.35" class="verse-number">35</a></sup> виходьків з Харіму три сотні й двадцять,</p>
  <p class="verse" id="Neh.7.36"><sup><a href="#Neh.7.36" class="verse-number">36</a></sup> виходьків з Єрихону три сотні сорок і п'ять,</p>
  <p class="verse" id="Neh.7.37"><sup><a href="#Neh.7.37" class="verse-number">37</a></sup> виходьків з Лоду, Хадіду й Оно сім сотень і двадцять і один,</p>
  <p class="verse" id="Neh.7.38"><sup><a href="#Neh.7.38" class="verse-number">38</a></sup> виходьків з Сенаї три тисячі дев'ять сотень і тридцять.</p>
  <p class="verse" id="Neh.7.39"><sup><a href="#Neh.7.39" class="verse-number">39</a></sup> Священиків: синів Єдаїних з Ісусового дому дев'ять сотень сімдесят і три,</p>
  <p class="verse" id="Neh.7.40"><sup><a href="#Neh.7.40" class="verse-number">40</a></sup> синів Іммерових тисяча п'ятдесят і два,</p>
  <p class="verse" id="Neh.7.41"><sup><a href="#Neh.7.41" class="verse-number">41</a></sup> синів Пашхурових тисяча двісті сорок і сім,</p>
  <p class="verse" id="Neh.7.42"><sup><a href="#Neh.7.42" class="verse-number">42</a></sup> синів Харімових тисяча сімнадцять.</p>
  <p class="verse" id="Neh.7.43"><sup><a href="#Neh.7.43" class="verse-number">43</a></sup> Левитів: синів Ісусових з Кадміїлового дому, з Годевиних синів сімдесят і чотири.</p>
  <p class="verse" id="Neh.7.44"><sup><a href="#Neh.7.44" class="verse-number">44</a></sup> Співаків: синів Асафових сто сорок і вісім.</p>
  <p class="verse" id="Neh.7.45"><sup><a href="#Neh.7.45" class="verse-number">45</a></sup> Придверних: синів Шаллумових, синів Атерових, синів Талмонових, синів Аккувових, синів Хатітиних, синів Шоваєвих сто тридцять і вісім.</p>
  <p class="verse" id="Neh.7.46"><sup><a href="#Neh.7.46" class="verse-number">46</a></sup> Храмових підданців: сини Ціхині, сини Хасуфині, сини Таббаотові,</p>
  <p class="verse" id="Neh.7.47"><sup><a href="#Neh.7.47" class="verse-number">47</a></sup> сини Керосові, сини Сіїні, сини Падонові,</p>
  <p class="verse" id="Neh.7.48"><sup><a href="#Neh.7.48" class="verse-number">48</a></sup> сини Леванині, сини Хаґавині, сини Салмаєві,</p>
  <p class="verse" id="Neh.7.49"><sup><a href="#Neh.7.49" class="verse-number">49</a></sup> сини Хананові, сини Ґідделові, сини Ґахарові,</p>
  <p class="verse" id="Neh.7.50"><sup><a href="#Neh.7.50" class="verse-number">50</a></sup> сини Реаїні, сини Рецінові, сини Некодині,</p>
  <p class="verse" id="Neh.7.51"><sup><a href="#Neh.7.51" class="verse-number">51</a></sup> сини Ґаззамові, сини Уззині, сини Пасеахові,</p>
  <p class="verse" id="Neh.7.52"><sup><a href="#Neh.7.52" class="verse-number">52</a></sup> сини Бесаєві, сини Меунімові, сини Нефішесінові,</p>
  <p class="verse" id="Neh.7.53"><sup><a href="#Neh.7.53" class="verse-number">53</a></sup> сини Бакбутові, сини Хакуфині, сини Хархурові,</p>
  <p class="verse" id="Neh.7.54"><sup><a href="#Neh.7.54" class="verse-number">54</a></sup> сини Бацлітові, сини Мехидині, сини Харшині,</p>
  <p class="verse" id="Neh.7.55"><sup><a href="#Neh.7.55" class="verse-number">55</a></sup> сини Баркосові, сини Сісерині, сини Темахові,</p>
  <p class="verse" id="Neh.7.56"><sup><a href="#Neh.7.56" class="verse-number">56</a></sup> сини Неціяхові, сини Хатіфині.</p>
  <p class="verse" id="Neh.7.57"><sup><a href="#Neh.7.57" class="verse-number">57</a></sup> Синів Соломонових рабів: сини Сотаєві, сини Соферетові, сини Перідині,</p>
  <p class="verse" id="Neh.7.58"><sup><a href="#Neh.7.58" class="verse-number">58</a></sup> сини Яалині, сини Дарконові, сини Ґідделові,</p>
  <p class="verse" id="Neh.7.59"><sup><a href="#Neh.7.59" class="verse-number">59</a></sup> сини Шефатіїні, сини Хаттілові, сини Похерет-Гаццеваїмові, сини Амонові,</p>
  <p class="verse" id="Neh.7.60"><sup><a href="#Neh.7.60" class="verse-number">60</a></sup> усього цих храмових підданців та синів Соломонових рабів три сотні дев'ятдесят і два.</p>
  <p class="verse" id="Neh.7.61"><sup><a href="#Neh.7.61" class="verse-number">61</a></sup> А оце ті, що прийшли з Тел-Мелаху, з Тел-Харші, Керув-Аддону та Іммеру, та не могли довести роду батьків своїх та свого насіння, чи вони з Ізраїля:</p>
  <p class="verse" id="Neh.7.62"><sup><a href="#Neh.7.62" class="verse-number">62</a></sup> синів Делаїних, синів Товійїних, синів Некодиних шість сотень сорок і два.</p>
  <p class="verse" id="Neh.7.63"><sup><a href="#Neh.7.63" class="verse-number">63</a></sup> А з священиків: сини Ховаїні, сини Коцові, сини Барзіллая, що взяв жінку з дочок ґілеадянина Барзіллая, і став зватися їхнім ім'ям.</p>
  <p class="verse" id="Neh.7.64"><sup><a href="#Neh.7.64" class="verse-number">64</a></sup> Вони шукали запису свого родоводу, але він не знайшовся, і були вони вилучені зо священства,</p>
  <p class="verse" id="Neh.7.65"><sup><a href="#Neh.7.65" class="verse-number">65</a></sup> а намісник сказав їм, щоб вони не їли зо Святого Святих, аж поки не стане священик до уріму та тумміму.</p>
  <p class="verse" id="Neh.7.66"><sup><a href="#Neh.7.66" class="verse-number">66</a></sup> Усього збору разом сорок дві тисячі триста й шістдесят,</p>
  <p class="verse" id="Neh.7.67"><sup><a href="#Neh.7.67" class="verse-number">67</a></sup> окрім їхніх рабів та їхніх невільниць, цих було сім тисяч триста тридцять і сім; а в них співаків та співачок двісті й сорок і п'ять.</p>
  <p class="verse" id="Neh.7.68"><sup><a href="#Neh.7.68" class="verse-number">68</a></sup> Їхніх коней було сім сотень тридцять і шість, їхніх мулів двісті сорок і п'ять,</p>
  <p class="verse" id="Neh.7.69"><sup><a href="#Neh.7.69" class="verse-number">69</a></sup> верблюдів чотири сотні тридцять і п'ять, ослів шість тисяч і сім сотень і двадцять.</p>
  <p class="verse" id="Neh.7.70"><sup><a href="#Neh.7.70" class="verse-number">70</a></sup> А частина голів батьківських родів дали на працю: намісник дав до скарбниці: золота тисячу дарейків, кропильниць п'ятдесят, священичих шат п'ятсот і тридцять.</p>
  <p class="verse" id="Neh.7.71"><sup><a href="#Neh.7.71" class="verse-number">71</a></sup> А з голів батьківських родів дали до скарбниці на працю: золота двадцять тисяч дарейків, а срібла дві тисячі й двісті мін.</p>
  <p class="verse" id="Neh.7.72"><sup><a href="#Neh.7.72" class="verse-number">72</a></sup> А що дала решта народу: золота двадцять тисяч дарейків, а срібла дві тисячі мін, а священичих шат шістдесят і сім.</p>
  <p class="verse" id="Neh.7.73"><sup><a href="#Neh.7.73" class="verse-number">73</a></sup> І осілися священики, і Левити, і придверні, і співаки, і дехто з народу, і храмові підданці, і ввесь Ізраїль по своїх містах. Як настав сьомий місяць, то Ізраїлеві сини були по своїх містах.</p>
  <h2>Chapter 8</h2>
  <p class="verse" id="Neh.8.1"><sup><a href="#Neh.8.1" class="verse-number">1</a></sup> І зібрався ввесь народ, як один чоловік, на майдан, що перед Водною брамою, і сказали учителеві Ездрі принести книги Мойсеєвого Закону, що наказав був Господь Ізраїлеві.</p>
  <p class="verse" id="Neh.8.2"><sup><a href="#Neh.8.2" class="verse-number">2</a></sup> І приніс священик Ездра Закона перед збори з чоловіків та аж до жінок, і всіх, хто розумів чуте, першого дня сьомого місяця.</p>
  <p class="verse" id="Neh.8.3"><sup><a href="#Neh.8.3" class="verse-number">3</a></sup> І читав він у нім на майдані, що перед Водною брамою, від світанку аж до полудня, перед чоловіками й жінками та тими, хто розуміє, а уші всього народу були звернені до книги Закону.</p>
  <p class="verse" id="Neh.8.4"><sup><a href="#Neh.8.4" class="verse-number">4</a></sup> І стояв учитель Ездра на дерев'яному підвищенні, що зробили для цієї справи, а при ньому стояв Маттітія, і Шема, і Аная, і Урійя, і Хілкійя, і Маасея на правиці його, а на лівиці його: Педая, і Мішаїл, і Малкійя, і Хашум, і Хашбаддана, Захарій, Мешуллам.</p>
  <p class="verse" id="Neh.8.5"><sup><a href="#Neh.8.5" class="verse-number">5</a></sup> І розгорнув Ездра цю книгу на очах усього народу, бо він був вище від усього народу, а коли він розгорнув, увесь народ устав.</p>
  <p class="verse" id="Neh.8.6"><sup><a href="#Neh.8.6" class="verse-number">6</a></sup> І поблагословив Ездра Господа, Бога великого, а ввесь народ відповів: Амінь, Амінь! з піднесенням своїх рук. І всі схилялися, і вклонялися Господеві обличчям до землі!</p>
  <p class="verse" id="Neh.8.7"><sup><a href="#Neh.8.7" class="verse-number">7</a></sup> А Ісус, і Бані, і Шеревея, Ямін, Аккув, Шаббетай, Годійя, Маасея, Келіта, Азарія, Йозавад, Ханан, Пелая та Левити пояснювали народові Закона, а народ був на своєму місці.</p>
  <p class="verse" id="Neh.8.8"><sup><a href="#Neh.8.8" class="verse-number">8</a></sup> І читали в книзі, у Божому Законі виразно, і вияснювали значення, і робили зрозумілим читане.</p>
  <p class="verse" id="Neh.8.9"><sup><a href="#Neh.8.9" class="verse-number">9</a></sup> І сказав намісник Неемія, і священик учитель Ездра й Левити, що вияснювали народові, до всього народу: День цей святий він для Господа, Бога вашого, не будьте в жалобі й не плачте! Бо плакав увесь народ, як почув слова Закону...</p>
  <p class="verse" id="Neh.8.10"><sup><a href="#Neh.8.10" class="verse-number">10</a></sup> І сказав він до них: Ідіть, їжте сите та пийте солодке, і посилайте частки тому, в кого нема наготовленого. Бо святий цей день для нашого Господа, і не сумуйте, бо радість у Господі це ваша сила!</p>
  <p class="verse" id="Neh.8.11"><sup><a href="#Neh.8.11" class="verse-number">11</a></sup> І Левити потішали ввесь народ, говорячи: Мовчіть, бо цей день святий, і не сумуйте!</p>
  <p class="verse" id="Neh.8.12"><sup><a href="#Neh.8.12" class="verse-number">12</a></sup> І пішов увесь народ їсти та пити, і посилати частки та чинити велику радість, бо розумів ті слова, що розповіли йому.</p>
  <p class="verse" id="Neh.8.13"><sup><a href="#Neh.8.13" class="verse-number">13</a></sup> А другого дня зібралися голови батьківських родів усього народу, священики та Левити, до вчителя Ездри, щоб він виясняв їм слова Закону.</p>
  <p class="verse" id="Neh.8.14"><sup><a href="#Neh.8.14" class="verse-number">14</a></sup> І знайшли написане в Законі, що наказав був Господь через Мойсея, щоб Ізраїлеві сини сиділи в кучках у свято сьомого місяця,</p>
  <p class="verse" id="Neh.8.15"><sup><a href="#Neh.8.15" class="verse-number">15</a></sup> і щоб розголосили й оголосили по всіх своїх містах та в Єрусалимі, говорячи: Вийдіть на гору, і понаносьте галуззя оливкового, і галуззя дерева оливкового, і галуззя миртового, і галуззя пальмового, і галуззя густолистого дерева, щоб поробити кучки, як написано.</p>
  <p class="verse" id="Neh.8.16"><sup><a href="#Neh.8.16" class="verse-number">16</a></sup> І вийшов народ, і поназношували, і поробили собі кучки кожен на даху своїм, і в подвір'ях своїх, і в подвір'ях Божого дому, і на майдані Водної брами, і на майдані брами Єфремової.</p>
  <p class="verse" id="Neh.8.17"><sup><a href="#Neh.8.17" class="verse-number">17</a></sup> І поробила кучки вся громада, що вернулася з полону, і сиділа в кучках, бо не робили так Ізраїлеві сини від днів Ісуса, Навинового сина, аж до дня цього. І була дуже велика радість!</p>
  <p class="verse" id="Neh.8.18"><sup><a href="#Neh.8.18" class="verse-number">18</a></sup> І читали в книзі Божого Закону щоденно, від першого дня аж до дня останнього. І справляли свято сім день; а восьмого дня віддання, за уставом.</p>
  <h2>Chapter 9</h2>
  <p class="verse" id="Neh.9.1"><sup><a href="#Neh.9.1" class="verse-number">1</a></sup> А двадцятого й четвертого дня того місяця зібралися Ізраїлеві сини в пості та в веретищах, а на них порох.</p>
  <p class="verse" id="Neh.9.2"><sup><a href="#Neh.9.2" class="verse-number">2</a></sup> А Ізраїлеве насіння відділилося від усіх чужинців, і поставали й визнавали гріхи свої та провини своїх батьків.</p>
  <p class="verse" id="Neh.9.3"><sup><a href="#Neh.9.3" class="verse-number">3</a></sup> І стали на місті своїм, і чверть дня читали з книги Закону Господа, Бога свого, а чверть сповідалися і вклонялися Господеві, Богові своєму.</p>
  <p class="verse" id="Neh.9.4"><sup><a href="#Neh.9.4" class="verse-number">4</a></sup> І стали не левитському підвищенні Ісус, і Бані, Кадміїл, Шеванія, Бунні, Шеревея, Бані, Кенані, і кликали сильним голосом до Господа, Бога свого.</p>
  <p class="verse" id="Neh.9.5"><sup><a href="#Neh.9.5" class="verse-number">5</a></sup> І сказали Левити: Ісус, і Кадміїл, Бані, Хашавнея, Шеревея, Годійя, Шеванія, Петахія: Устаньте, поблагословіть Господа, Бога свого, від віку аж до віку! І нехай благословляють Ім'я слави Твоєї, і нехай воно буде звеличене над усяке благословення та славу!</p>
  <p class="verse" id="Neh.9.6"><sup><a href="#Neh.9.6" class="verse-number">6</a></sup> Ти Господь єдиний! Ти вчинив небо, небеса небес, і все їхнє військо, землю та все, що на ній, моря та все, що в них, і Ти оживляєш їх усіх, а небесне військо Тобі вклоняється!</p>
  <p class="verse" id="Neh.9.7"><sup><a href="#Neh.9.7" class="verse-number">7</a></sup> Ти то Господь, Бог, що вибрав Аврама, і вивів його з халдейського Уру, і дав йому ім'я Авраам.</p>
  <p class="verse" id="Neh.9.8"><sup><a href="#Neh.9.8" class="verse-number">8</a></sup> І Ти знайшов серце його вірним перед лицем Своїм, і склав був із ним заповіта, щоб дати Край хананеян, хіттеян, амореян, періззеян, євусеян, ґірґасеян, щоб дати насінню його. І Ти виконав слова Свої, бо Ти праведний!</p>
  <p class="verse" id="Neh.9.9"><sup><a href="#Neh.9.9" class="verse-number">9</a></sup> І побачив Ти біду наших батьків ув Єгипті, а їхній зойк Ти почув над Червоним морем.</p>
  <p class="verse" id="Neh.9.10"><sup><a href="#Neh.9.10" class="verse-number">10</a></sup> І дав Ти знаки та чуда на фараоні та на всіх його рабах, і на всім народі краю його, бо пізнав Ти, що вони гордо поводилися з ними, і зробив Ти Собі Ім'я, як видно цього дня.</p>
  <p class="verse" id="Neh.9.11"><sup><a href="#Neh.9.11" class="verse-number">11</a></sup> І море Ти розсік перед ними, і вони перейшли серед моря по суходолу, а тих, хто гнався за ними, Ти кинув до глибин, як камінь до бурхливої води.</p>
  <p class="verse" id="Neh.9.12"><sup><a href="#Neh.9.12" class="verse-number">12</a></sup> І Ти провадив їх стовпом хмари вдень, а стовпом огню вночі, щоб освітлювати їм ту дорогу, якою мали йти.</p>
  <p class="verse" id="Neh.9.13"><sup><a href="#Neh.9.13" class="verse-number">13</a></sup> І Ти зійшов був на гору Сінай, і говорив з ними з небес, і дав їм справедливі права та правдиві закони, устави та заповіді добрі.</p>
  <p class="verse" id="Neh.9.14"><sup><a href="#Neh.9.14" class="verse-number">14</a></sup> І святу Свою суботу Ти вказав їм, а заповіді, й устави та право наказав Ти їм через раба Свого Мойсея.</p>
  <p class="verse" id="Neh.9.15"><sup><a href="#Neh.9.15" class="verse-number">15</a></sup> І хліб із небес дав Ти був їм на їхній голод, і воду зо скелі Ти вивів був їм на їхню спрагу. І Ти сказав їм, щоб ішли посісти Край, який Ти присягнув дати їм.</p>
  <p class="verse" id="Neh.9.16"><sup><a href="#Neh.9.16" class="verse-number">16</a></sup> Та вони й наші батьки були вперті, і робили твердою свою шию, і не слухали Твоїх заповідей.</p>
  <p class="verse" id="Neh.9.17"><sup><a href="#Neh.9.17" class="verse-number">17</a></sup> І відмовлялися вони слухати, і не пам'ятали чуд Твоїх, які Ти чинив був із ними, і стали твердошиї, і настановили собі голову, щоб вернутися до своєї неволі в непослуху. Та Ти Бог, що прощаєш, Ти ласкавий та милосердний, довготерпеливий та багатомилостивий, і Ти не покинув їх!</p>
  <p class="verse" id="Neh.9.18"><sup><a href="#Neh.9.18" class="verse-number">18</a></sup> Хоч вони зробили були собі литого тельця та сказали: Оце бог твій, що вивів тебе з Єгипту, і робили великі образи,</p>
  <p class="verse" id="Neh.9.19"><sup><a href="#Neh.9.19" class="verse-number">19</a></sup> та Ти в великім Своїм милосерді не залишив їх у пустині, стовп хмари не відходив від них удень, щоб вести їх дорогою, а стовп огню вночі, щоб освітлювати їм дорогу, якою мали йти.</p>
  <p class="verse" id="Neh.9.20"><sup><a href="#Neh.9.20" class="verse-number">20</a></sup> І Духа Свого доброго Ти давав, щоб зробити їх мудрими, і манни Своєї не стримував від їхніх уст, і воду Ти їм давав на їхнє прагнення.</p>
  <p class="verse" id="Neh.9.21"><sup><a href="#Neh.9.21" class="verse-number">21</a></sup> І сорок літ живив Ти їх у пустині. Не було недостатку ні в чому, одежі їхні не дерлися, а ноги їхні не пухли.</p>
  <p class="verse" id="Neh.9.22"><sup><a href="#Neh.9.22" class="verse-number">22</a></sup> І дав Ти їм царства та народи, які призначив на поділ, і вони посіли край Сигона, і край царя хешбонського, і край Оґа, царя башанського.</p>
  <p class="verse" id="Neh.9.23"><sup><a href="#Neh.9.23" class="verse-number">23</a></sup> А їхніх синів Ти помножив, як зорі небесні, і ввів їх до Краю, що про нього казав Ти їхнім батькам, щоб ішли посісти.</p>
  <p class="verse" id="Neh.9.24"><sup><a href="#Neh.9.24" class="verse-number">24</a></sup> І ввійшли сини, і посіли той Край, і Ти впокорив перед ними мешканців того Краю ханаанеян, і дав у їхню руку їх та царів їхніх, та народи того Краю, щоб чинити з ними за своєю волею.</p>
  <p class="verse" id="Neh.9.25"><sup><a href="#Neh.9.25" class="verse-number">25</a></sup> І поздобували вони міста укріплені, та землю ситу, і посіли доми, повні всякого добра, повитесувані в скелях водозбори, виноградники, і оливки, і багато овочевих дерев. І вони їли й наситилися, і поставали товсті, і насолоджувалися Твоїм великим добром.</p>
  <p class="verse" id="Neh.9.26"><sup><a href="#Neh.9.26" class="verse-number">26</a></sup> І стали вони неслухняні, і побунтувалися проти Тебе, і кинули Закона Твого геть за свою спину, і позабивали пророків Твоїх, що свідчили між ними, щоб навернути їх до Тебе. І чинили вони великі образи.</p>
  <p class="verse" id="Neh.9.27"><sup><a href="#Neh.9.27" class="verse-number">27</a></sup> І дав Ти їх у руку їхніх ворогів, а ті утискали їх. А в часі горя свого вони кликали до Тебе, а Ти з неба чув, і за Своїм великим милосердям давав їм спасителів, і вони спасали їх з руки їхніх ворогів.</p>
  <p class="verse" id="Neh.9.28"><sup><a href="#Neh.9.28" class="verse-number">28</a></sup> Та коли був їм мир, вони знову чинили зло перед лицем Твоїм, і Ти давав їх у руку їхніх ворогів, і ті панували над ними. І вони знову кликали до Тебе, а Ти з неба їх вислуховував, і спасав їх за милосердям Своїм довгий час.</p>
  <p class="verse" id="Neh.9.29"><sup><a href="#Neh.9.29" class="verse-number">29</a></sup> І свідчив Ти проти них, щоб навернути їх до Закону Твого, та вони чинили лихе, і не слухалися заповідей Твоїх, і грішили проти Твоїх прав, які коли б людина чинила, то жила б ними, і ставало рамено їх неслухняне, а шию свою робили твердою, і не слухалися.</p>
  <p class="verse" id="Neh.9.30"><sup><a href="#Neh.9.30" class="verse-number">30</a></sup> І зволікав Ти їм довгі роки, і свідчив проти них Своїм Духом через Своїх пророків, та вони не слухали того, і Ти дав їх у руку народів цих країв.</p>
  <p class="verse" id="Neh.9.31"><sup><a href="#Neh.9.31" class="verse-number">31</a></sup> І через велике Своє милосердя Ти не вигубив і не покинув їх, бо Ти Бог ласкавий та милосердний!</p>
  <p class="verse" id="Neh.9.32"><sup><a href="#Neh.9.32" class="verse-number">32</a></sup> А тепер, Боже наш, Боже великий, сильний та страшний, що бережеш заповіта та милість, нехай не буде малою перед лицем Твоїм уся та мука, що спіткала нас, наших царів, наших зверхників, і священиків наших, і пророків наших, і батьків наших, і ввесь Твій народ від днів асирійських царів аж до цього дня!</p>
  <p class="verse" id="Neh.9.33"><sup><a href="#Neh.9.33" class="verse-number">33</a></sup> А ти справедливий у всьому, що приходить на нас, бо Ти правду робив, а ми були несправедливі.</p>
  <p class="verse" id="Neh.9.34"><sup><a href="#Neh.9.34" class="verse-number">34</a></sup> А наші царі, наші зверхники, наші священики та наші батьки не виконували Закона Твого, і не слухалися заповідей Твоїх та свідоцтв Твоїх, що Ти свідчив проти них.</p>
  <p class="verse" id="Neh.9.35"><sup><a href="#Neh.9.35" class="verse-number">35</a></sup> І вони в царстві своїм та в великім добрі Твоїм, яке Ти їм давав, і в тому просторому та ситому Краї, що Ти дав перед ними, не служили Тобі, і не відвернулися від своїх злих чинів.</p>
  <p class="verse" id="Neh.9.36"><sup><a href="#Neh.9.36" class="verse-number">36</a></sup> Ось ми сьогодні раби, а цей Край, що Ти дав його нашим батькам, щоб їсти плід його та добро його, ось ми раби в ньому!</p>
  <p class="verse" id="Neh.9.37"><sup><a href="#Neh.9.37" class="verse-number">37</a></sup> І він множить свій урожай для царів, яких Ти дав над нами за наші гріхи, і вони панують над нашими тілами та над нашою худобою за своїм уподобанням, і ми в великому утискові!</p>
  <p class="verse" id="Neh.9.38"><sup><a href="#Neh.9.38" class="verse-number">38</a></sup> (10-1) Через те все ми складаємо певну умову, і підписуємо, а печатки кладуть наші зверхники, наші Левити, наші священики.</p>
  <h2>Chapter 10</h2>
  <p class="verse" id="Neh.10.1"><sup><a href="#Neh.10.1" class="verse-number">1</a></sup> (10-2) А між тих, що поклали печатки, були: намісник Неемія, син Хахаліїн, і Цідкійя,</p>
  <p class="verse" id="Neh.10.2"><sup><a href="#Neh.10.2" class="verse-number">2</a></sup> (10-3) Серая, Азарія, Єремія,</p>
  <p class="verse" id="Neh.10.3"><sup><a href="#Neh.10.3" class="verse-number">3</a></sup> (10-4) Пашхур, Амарія, Малкійя,</p>
  <p class="verse" id="Neh.10.4"><sup><a href="#Neh.10.4" class="verse-number">4</a></sup> (10-5) Хаттуш, Шеванія, Маллух,</p>
  <p class="verse" id="Neh.10.5"><sup><a href="#Neh.10.5" class="verse-number">5</a></sup> (10-6) Харім, Меремот, Овадія,</p>
  <p class="verse" id="Neh.10.6"><sup><a href="#Neh.10.6" class="verse-number">6</a></sup> (10-7) Даніїл, Ґіннетон, Барух,</p>
  <p class="verse" id="Neh.10.7"><sup><a href="#Neh.10.7" class="verse-number">7</a></sup> (10-8) Мешуллам, Авійя, Мійямін,</p>
  <p class="verse" id="Neh.10.8"><sup><a href="#Neh.10.8" class="verse-number">8</a></sup> (10-9) Маазія, Білґай, Шемая, оце священики.</p>
  <p class="verse" id="Neh.10.9"><sup><a href="#Neh.10.9" class="verse-number">9</a></sup> (10-10) А Левити: Ісус, син Азаніїн, Біннуй, з Хенададових синів, Кадміїл.</p>
  <p class="verse" id="Neh.10.10"><sup><a href="#Neh.10.10" class="verse-number">10</a></sup> (10-11) А їхні брати: Шеванія, Годійя, Келіта, Пелая, Ханан,</p>
  <p class="verse" id="Neh.10.11"><sup><a href="#Neh.10.11" class="verse-number">11</a></sup> (10-12) Міха, Рехов, Хашавія,</p>
  <p class="verse" id="Neh.10.12"><sup><a href="#Neh.10.12" class="verse-number">12</a></sup> (10-13) Заккур, Шеревія, Шеванія,</p>
  <p class="verse" id="Neh.10.13"><sup><a href="#Neh.10.13" class="verse-number">13</a></sup> (10-14) Годійя, Бані, Беніну.</p>
  <p class="verse" id="Neh.10.14"><sup><a href="#Neh.10.14" class="verse-number">14</a></sup> (10-15) Голови народу: Пар'ош, Пахат-Моав, Елам, Затту, Бані,</p>
  <p class="verse" id="Neh.10.15"><sup><a href="#Neh.10.15" class="verse-number">15</a></sup> (10-16) Бунні, Аз'дад, Бевай,</p>
  <p class="verse" id="Neh.10.16"><sup><a href="#Neh.10.16" class="verse-number">16</a></sup> (10-17) Адонійя, Біґвай, Адін,</p>
  <p class="verse" id="Neh.10.17"><sup><a href="#Neh.10.17" class="verse-number">17</a></sup> (10-18) Атер, Хізкійя, Аззур,</p>
  <p class="verse" id="Neh.10.18"><sup><a href="#Neh.10.18" class="verse-number">18</a></sup> (10-19) Годійя, Хашум, Бецай,</p>
  <p class="verse" id="Neh.10.19"><sup><a href="#Neh.10.19" class="verse-number">19</a></sup> (10-20) Харіф, Анатот, Невай,</p>
  <p class="verse" id="Neh.10.20"><sup><a href="#Neh.10.20" class="verse-number">20</a></sup> (10-21) Маґпіяш, Мешуллам, Хезір,</p>
  <p class="verse" id="Neh.10.21"><sup><a href="#Neh.10.21" class="verse-number">21</a></sup> (10-22) Мешезав'їл, Садок, Яддуя,</p>
  <p class="verse" id="Neh.10.22"><sup><a href="#Neh.10.22" class="verse-number">22</a></sup> (10-23) Пелатія, Ханан, Аная,</p>
  <p class="verse" id="Neh.10.23"><sup><a href="#Neh.10.23" class="verse-number">23</a></sup> (10-24) Осія, Хананія, Хашшув,</p>
  <p class="verse" id="Neh.10.24"><sup><a href="#Neh.10.24" class="verse-number">24</a></sup> (10-25) Галлохеш, Пілха, Шовек,</p>
  <p class="verse" id="Neh.10.25"><sup><a href="#Neh.10.25" class="verse-number">25</a></sup> (10-26) Рехум, Хашавна, Маасея,</p>
  <p class="verse" id="Neh.10.26"><sup><a href="#Neh.10.26" class="verse-number">26</a></sup> (10-27) і Ахійя, Ханан, Анан,</p>
  <p class="verse" id="Neh.10.27"><sup><a href="#Neh.10.27" class="verse-number">27</a></sup> (10-28) Маллух, Харім, Баана.</p>
  <p class="verse" id="Neh.10.28"><sup><a href="#Neh.10.28" class="verse-number">28</a></sup> (10-29) І решта народу, священики, Левити, придверні, співаки, храмові підданці, і кожен, відділений від народів краю до Божого Закону, їхні жінки, їхні сини, та їхні дочки, кожен знаючий та розуміючий,</p>
  <p class="verse" id="Neh.10.29"><sup><a href="#Neh.10.29" class="verse-number">29</a></sup> (10-30) зміцняють присягу при браттях своїх, при своїх шляхетних, і вступили в клятву та присягу, щоб ходити в Божому Законі, що був даний через Мойсея, Божого раба, і щоб дотримуватися, і щоб виконувати всі заповіді Господа, нашого Бога, і права Його, і постанови Його,</p>
  <p class="verse" id="Neh.10.30"><sup><a href="#Neh.10.30" class="verse-number">30</a></sup> (10-31) і що не дамо наших синів народам Краю, а їхніх дочок не візьмемо для наших синів.</p>
  <p class="verse" id="Neh.10.31"><sup><a href="#Neh.10.31" class="verse-number">31</a></sup> (10-32) А від народів цього Краю, що спроваджують товари та всяке збіжжя в день суботній на продаж, не візьмемо від них у суботу та в святі дні, і сьомого року понехаємо землю та всякого роду борги.</p>
  <p class="verse" id="Neh.10.32"><sup><a href="#Neh.10.32" class="verse-number">32</a></sup> (10-33) І поставили ми собі за обов'язок, щоб давати нам третину шекля в рік на службу дому нашого Бога,</p>
  <p class="verse" id="Neh.10.33"><sup><a href="#Neh.10.33" class="verse-number">33</a></sup> (10-34) на хліб показний, і на постійний дар, і на постійне цілопалення, на суботи, на молодики, на свята, і на освячені речі, і на жертви за гріх на окуплення за Ізраїля, і на всяку працю дому нашого Бога.</p>
  <p class="verse" id="Neh.10.34"><sup><a href="#Neh.10.34" class="verse-number">34</a></sup> (10-35) І кинули ми жеребки про пожертву дров, священики, Левити та народ, щоб приносити до дому нашого Бога, за домом наших батьків, на означені часи рік-річно, щоб палити на жертівнику Господа, нашого Бога, як написано в Законі,</p>
  <p class="verse" id="Neh.10.35"><sup><a href="#Neh.10.35" class="verse-number">35</a></sup> (10-36) і щоб приносити первоплоди нашої землі та первоплоди всякого плоду зо всякого дерева рік-річно до Господнього дому,</p>
  <p class="verse" id="Neh.10.36"><sup><a href="#Neh.10.36" class="verse-number">36</a></sup> (10-37) і первороджених синів наших та нашої худоби, як написано в Законі, і первороджених худоби нашої великої та худоби нашої дрібної, щоб приносити до дому нашого Бога до священиків, що служать у домі нашого Бога,</p>
  <p class="verse" id="Neh.10.37"><sup><a href="#Neh.10.37" class="verse-number">37</a></sup> (10-38) і первопочаток наших діж, і наші приношення, і плід усякого дерева, молоде вино та оливу спровадимо священикам до кімнат дому нашого Бога, а десятину нашої землі Левитам. А вони, Левити, будуть збирати десятину по всіх містах нашої роботи.</p>
  <p class="verse" id="Neh.10.38"><sup><a href="#Neh.10.38" class="verse-number">38</a></sup> (10-39) І буде священик, син Ааронів, із Левитами, коли Левити будуть збирати десятину, і Левити віднесуть десятину від десятини до дому нашого Бога до комір, до скарбниці.</p>
  <p class="verse" id="Neh.10.39"><sup><a href="#Neh.10.39" class="verse-number">39</a></sup> (10-40) Бо до комір будуть зносити сини Ізраїлеві та сини Левитів приношення збіжжя, молодого вина та оливи, і там є речі святині, служачі священики, і придверні, і співаки. І ми не опустимо дому нашого Бога!</p>
  <h2>Chapter 11</h2>
  <p class="verse" id="Neh.11.1"><sup><a href="#Neh.11.1" class="verse-number">1</a></sup> І сиділи зверхники народу в Єрусалимі, а решта народу кинули жеребки, щоб привести одного з десяти сидіти в Єрусалимі, місті святому, а дев'ять частин зостаються по інших містах.</p>
  <p class="verse" id="Neh.11.2"><sup><a href="#Neh.11.2" class="verse-number">2</a></sup> І поблагословив народ усіх тих людей, що пожертвувалися сидіти в Єрусалимі.</p>
  <p class="verse" id="Neh.11.3"><sup><a href="#Neh.11.3" class="verse-number">3</a></sup> А оце голови округи, що сиділи в Єрусалимі, а по Юдиних містах сиділи, кожен у своїй посілості, по своїх містах, Ізраїль, священики, і Левити, і храмові підданці, і сини Соломонових рабів.</p>
  <p class="verse" id="Neh.11.4"><sup><a href="#Neh.11.4" class="verse-number">4</a></sup> А в Єрусалимі сиділи оці з синів Юдиних та з синів Веніяминових. Із синів Юдиних: Атая, син Уззійї, сина Захарія, сина Амарії, сина Шефатії, сина Магаліїла, із синів Перецових.</p>
  <p class="verse" id="Neh.11.5"><sup><a href="#Neh.11.5" class="verse-number">5</a></sup> І Маасея, син Баруха, сина Кол-Хозе, сина Хазаї, сина Адаї, сина Йояріва, сина Захарія, сина Шілоні.</p>
  <p class="verse" id="Neh.11.6"><sup><a href="#Neh.11.6" class="verse-number">6</a></sup> Усіх синів Перецових, що сиділи в Єрусалимі, було чотири сотні шістдесят і вісім хоробрих людей.</p>
  <p class="verse" id="Neh.11.7"><sup><a href="#Neh.11.7" class="verse-number">7</a></sup> А оце Веніяминові сини: Саллу, син Мешуллама, сина Йоеда, сина Педаї, сина Кадаї, сина Маасеї, сина Ітіїла, сина Ісаї.</p>
  <p class="verse" id="Neh.11.8"><sup><a href="#Neh.11.8" class="verse-number">8</a></sup> А по ньому: Ґаббай, Саллай, дев'ять сотень двадцять і вісім.</p>
  <p class="verse" id="Neh.11.9"><sup><a href="#Neh.11.9" class="verse-number">9</a></sup> А Йоїл, син Зіхрі, був провідником над ними, а Юда, син Сенуїн, другий над містом.</p>
  <p class="verse" id="Neh.11.10"><sup><a href="#Neh.11.10" class="verse-number">10</a></sup> Із священиків: Єдая, син Йоярів, Яхін,</p>
  <p class="verse" id="Neh.11.11"><sup><a href="#Neh.11.11" class="verse-number">11</a></sup> Серая, син Хілкійї, сина Мешуллама, сина Садока, сина Мерайота, сина Ахітува, начальник у Божому домі.</p>
  <p class="verse" id="Neh.11.12"><sup><a href="#Neh.11.12" class="verse-number">12</a></sup> А їхніх братів, що робили службу для Божого дому, вісім сотень і двадцять і два. І Адая, син Єрохама, сина Пелалії, сина Амці, сина Захарія, сина Пашхура, сина Малкійї,</p>
  <p class="verse" id="Neh.11.13"><sup><a href="#Neh.11.13" class="verse-number">13</a></sup> а їхніх братів, голів батьківських родів, двісті сорок і два. І Амашсай, син Азаріїла, сина Ахезая, сина Мешіллемота, сина Іммера,</p>
  <p class="verse" id="Neh.11.14"><sup><a href="#Neh.11.14" class="verse-number">14</a></sup> а їхніх братів, хоробрих вояків, сто двадцять і вісім, а провідник над ними Завдіїл, син Ґедоліма.</p>
  <p class="verse" id="Neh.11.15"><sup><a href="#Neh.11.15" class="verse-number">15</a></sup> А з Левитів: Шемая, син Хашшува, сина Азрікама, сина Хашавії, сина Бунні.</p>
  <p class="verse" id="Neh.11.16"><sup><a href="#Neh.11.16" class="verse-number">16</a></sup> А Шаббетай та Йозавад були над зовнішньою службою для Божого дому, з голів Левитів.</p>
  <p class="verse" id="Neh.11.17"><sup><a href="#Neh.11.17" class="verse-number">17</a></sup> А Матанія, син Міхи, сина Завді, сина Асафового, був головою, що починав славословити при молитві, і Бакбукія, другий з братів його, і Авда, син Шаммуї, сина Ґалала, сина Єдутунового.</p>
  <p class="verse" id="Neh.11.18"><sup><a href="#Neh.11.18" class="verse-number">18</a></sup> Усіх Левитів у святому місті було двісті вісімдесят і чотири.</p>
  <p class="verse" id="Neh.11.19"><sup><a href="#Neh.11.19" class="verse-number">19</a></sup> А придверні: Аккув, Талмон та їхні брати, що сторожили при брамах, сто сімдесят і два.</p>
  <p class="verse" id="Neh.11.20"><sup><a href="#Neh.11.20" class="verse-number">20</a></sup> А решта Ізраїля, священики, Левити були по всіх Юдиних містах, кожен у наділі своїм.</p>
  <p class="verse" id="Neh.11.21"><sup><a href="#Neh.11.21" class="verse-number">21</a></sup> А храмові підданці сиділи в Офелі, а Ціха та Ґішпа були над підданцями.</p>
  <p class="verse" id="Neh.11.22"><sup><a href="#Neh.11.22" class="verse-number">22</a></sup> А провідником Левитів в Єрусалимі був Уззі, син Бані, сина Хашавії, сина Маттанії, сина Міхи, з Асафових синів, співаків при службі Божого дому,</p>
  <p class="verse" id="Neh.11.23"><sup><a href="#Neh.11.23" class="verse-number">23</a></sup> бо був царів наказ про них та певна оплата на співаків про кожен день.</p>
  <p class="verse" id="Neh.11.24"><sup><a href="#Neh.11.24" class="verse-number">24</a></sup> А Петахія, син Мешезав'їла, із синів Зераха, сина Юдиного, був при руці царя для всіх справ народу.</p>
  <p class="verse" id="Neh.11.25"><sup><a href="#Neh.11.25" class="verse-number">25</a></sup> А по дворах на полях своїх з Юдиних синів сиділи: в Кір'ят-Арбі та залежних її містах, і в Дівоні та залежних його містах, і в Єкавцеїлі та залежних його містах,</p>
  <p class="verse" id="Neh.11.26"><sup><a href="#Neh.11.26" class="verse-number">26</a></sup> і в Єшуї, і в Моладі, і в Бет-Пелеті,</p>
  <p class="verse" id="Neh.11.27"><sup><a href="#Neh.11.27" class="verse-number">27</a></sup> і в Хасар-Шуалі, і в Беер-Шеві та залежних його містах,</p>
  <p class="verse" id="Neh.11.28"><sup><a href="#Neh.11.28" class="verse-number">28</a></sup> і в Ціклаґу, і в Мехоні та в залежних її містах,</p>
  <p class="verse" id="Neh.11.29"><sup><a href="#Neh.11.29" class="verse-number">29</a></sup> і в Ен-Ріммоні, і в Цор'ї, і в Ярмуті,</p>
  <p class="verse" id="Neh.11.30"><sup><a href="#Neh.11.30" class="verse-number">30</a></sup> Заноаху, Адулламі та дворах її, в Лахішу та полях його, в Азці та залежних її містах. І таборували вони від Беер-Шеви аж до долини Гінном.</p>
  <p class="verse" id="Neh.11.31"><sup><a href="#Neh.11.31" class="verse-number">31</a></sup> А Веніяминові сини, починаючи від Ґеви, заселили оці міста: Міхмаш, і Айя, і Бет-Ел та залежні його міста,</p>
  <p class="verse" id="Neh.11.32"><sup><a href="#Neh.11.32" class="verse-number">32</a></sup> Анатот, Нов, Ананія,</p>
  <p class="verse" id="Neh.11.33"><sup><a href="#Neh.11.33" class="verse-number">33</a></sup> Хацор, Рама, Ґіттаїм,</p>
  <p class="verse" id="Neh.11.34"><sup><a href="#Neh.11.34" class="verse-number">34</a></sup> Хадід, Цевоїм, Неваллат,</p>
  <p class="verse" id="Neh.11.35"><sup><a href="#Neh.11.35" class="verse-number">35</a></sup> Лод і Оно, долина Харашім.</p>
  <p class="verse" id="Neh.11.36"><sup><a href="#Neh.11.36" class="verse-number">36</a></sup> А з Левитів Юдині відділи жили в краю Веніямина.</p>
  <h2>Chapter 12</h2>
  <p class="verse" id="Neh.12.1"><sup><a href="#Neh.12.1" class="verse-number">1</a></sup> А оце священики та Левити, що прийшли з Зоровавелем, сином Шеалтіїловим, та з Ісусом: Серая, Їрмея, Ездра,</p>
  <p class="verse" id="Neh.12.2"><sup><a href="#Neh.12.2" class="verse-number">2</a></sup> Амарія, Маллух, Хаттуш,</p>
  <p class="verse" id="Neh.12.3"><sup><a href="#Neh.12.3" class="verse-number">3</a></sup> Шеханія, Рехум, Меремот,</p>
  <p class="verse" id="Neh.12.4"><sup><a href="#Neh.12.4" class="verse-number">4</a></sup> Іддо, Ґіннетой, Авійя,</p>
  <p class="verse" id="Neh.12.5"><sup><a href="#Neh.12.5" class="verse-number">5</a></sup> Мійямін, Маадія, Білґа,</p>
  <p class="verse" id="Neh.12.6"><sup><a href="#Neh.12.6" class="verse-number">6</a></sup> Шемая, і Йоярів, Єдая,</p>
  <p class="verse" id="Neh.12.7"><sup><a href="#Neh.12.7" class="verse-number">7</a></sup> Саллу, Амок, Хілкійя, Єдая. Це голови священиків та брати їхні за днів Ісуса.</p>
  <p class="verse" id="Neh.12.8"><sup><a href="#Neh.12.8" class="verse-number">8</a></sup> А Левити: Ісус, Біннуй, Кадміїл, Шеревея, Юда, Матанія, головний над славослов'ям він та брати його.</p>
  <p class="verse" id="Neh.12.9"><sup><a href="#Neh.12.9" class="verse-number">9</a></sup> І Бакбукія та Унні, їхні брати, були навпроти них на сторожі.</p>
  <p class="verse" id="Neh.12.10"><sup><a href="#Neh.12.10" class="verse-number">10</a></sup> А Ісус породив Йоякима, а Йояким породив Ел'яшіва, а Ел'яшів породив Йояду,</p>
  <p class="verse" id="Neh.12.11"><sup><a href="#Neh.12.11" class="verse-number">11</a></sup> а Йояда породив Йонатана, а Йонатан породив Яддуя.</p>
  <p class="verse" id="Neh.12.12"><sup><a href="#Neh.12.12" class="verse-number">12</a></sup> А за Йоякимових днів були священики, голови батьківських родів: з роду Сераїного Мерая, з Їрмеїного Хананія,</p>
  <p class="verse" id="Neh.12.13"><sup><a href="#Neh.12.13" class="verse-number">13</a></sup> з Ездриного Мешуллам, з Амаріїного Єгоханан,</p>
  <p class="verse" id="Neh.12.14"><sup><a href="#Neh.12.14" class="verse-number">14</a></sup> з Меліхового Йонатан, з Шеваніїного Йосип,</p>
  <p class="verse" id="Neh.12.15"><sup><a href="#Neh.12.15" class="verse-number">15</a></sup> з Харімового Адна, з Мерайотового Хелкай,</p>
  <p class="verse" id="Neh.12.16"><sup><a href="#Neh.12.16" class="verse-number">16</a></sup> з Іддового Захарій, з Ґіннетонового Мешуллам,</p>
  <p class="verse" id="Neh.12.17"><sup><a href="#Neh.12.17" class="verse-number">17</a></sup> з Авійїного Зіхрі, з Мін'ямінового та з Моадеїного Пілтай,</p>
  <p class="verse" id="Neh.12.18"><sup><a href="#Neh.12.18" class="verse-number">18</a></sup> з Білґиного Шаммуя, з Шемаїного Йонатан,</p>
  <p class="verse" id="Neh.12.19"><sup><a href="#Neh.12.19" class="verse-number">19</a></sup> а з Йоярівового Маттенай, з Єдаїного Уззі,</p>
  <p class="verse" id="Neh.12.20"><sup><a href="#Neh.12.20" class="verse-number">20</a></sup> з Саллаєвого Каллай, з Амокового Евер,</p>
  <p class="verse" id="Neh.12.21"><sup><a href="#Neh.12.21" class="verse-number">21</a></sup> з Хілкійїного Хашавія, з Єдаїного Натанаїл.</p>
  <p class="verse" id="Neh.12.22"><sup><a href="#Neh.12.22" class="verse-number">22</a></sup> Левити, голови батьківських родів, були записані за днів Ел'яшіва, Йояди, і Йоханана, і Яддуя, а священики за царювання Дарія перського.</p>
  <p class="verse" id="Neh.12.23"><sup><a href="#Neh.12.23" class="verse-number">23</a></sup> Сини Левія, голови батьківських родів, записані в Книгу Хронік, і аж до днів Йоханана, сина Ел'яшівового.</p>
  <p class="verse" id="Neh.12.24"><sup><a href="#Neh.12.24" class="verse-number">24</a></sup> А голови Левитів: Хашавія, Шеревія, і Ісус, син Кадміїлів, та брати їхні були навпроти них, щоб хвалити та славити за наказом Давида, Божого чоловіка, черга за чергою.</p>
  <p class="verse" id="Neh.12.25"><sup><a href="#Neh.12.25" class="verse-number">25</a></sup> Матанія, і Бакбукія, Овадія, Мешуллам, Талмон, Аккув, придверні, сторожа в брамних складах.</p>
  <p class="verse" id="Neh.12.26"><sup><a href="#Neh.12.26" class="verse-number">26</a></sup> Вони були за днів Йоякима, сина Ісуса, сина Йоцадакового, та за днів намісника Неемії та священика вчителя Ездри.</p>
  <p class="verse" id="Neh.12.27"><sup><a href="#Neh.12.27" class="verse-number">27</a></sup> А в свято освячення єрусалимського муру шукали Левитів по всіх їхніх місцях, щоб привести їх до Єрусалиму справити свято освячення та радости з похвалами, із піснею, цимбалами, арфами та з цитрами.</p>
  <p class="verse" id="Neh.12.28"><sup><a href="#Neh.12.28" class="verse-number">28</a></sup> І позбиралися сини співаків та з округи навколо Єрусалиму та з осель нетофатян,</p>
  <p class="verse" id="Neh.12.29"><sup><a href="#Neh.12.29" class="verse-number">29</a></sup> і з Бет-Гаґґілґала, і з піль Ґеви та Азмавету, бо співаки побудували собі двори навколо Єрусалиму.</p>
  <p class="verse" id="Neh.12.30"><sup><a href="#Neh.12.30" class="verse-number">30</a></sup> І очистилися священики та Левити, і вони очистили народ, і брами та мур.</p>
  <p class="verse" id="Neh.12.31"><sup><a href="#Neh.12.31" class="verse-number">31</a></sup> І повводив я Юдиних зверхників на мур, і поставив два великі збори славословників та походи, з них один пішов праворуч по муру до Смітникової брами.</p>
  <p class="verse" id="Neh.12.32"><sup><a href="#Neh.12.32" class="verse-number">32</a></sup> А за ними йшов Гошая та половина Юдиних зверхників,</p>
  <p class="verse" id="Neh.12.33"><sup><a href="#Neh.12.33" class="verse-number">33</a></sup> і Азарія, Ездра, і Мешуллам,</p>
  <p class="verse" id="Neh.12.34"><sup><a href="#Neh.12.34" class="verse-number">34</a></sup> Юда, і Веніямин, Шемая, і Ірмея.</p>
  <p class="verse" id="Neh.12.35"><sup><a href="#Neh.12.35" class="verse-number">35</a></sup> А з священичих синів із сурмами: Захарій, син Йонатана, сина Шемаї, сина Маттанії, сина Міхаї, сина Заккура, сина Асафового,</p>
  <p class="verse" id="Neh.12.36"><sup><a href="#Neh.12.36" class="verse-number">36</a></sup> а брати його: Шемая, і Азаріїл, Мілай, Ґілалай, Маай, Натанаїл, і Юда, Ханані з музичними знаряддями Давида, Божого чоловіка, а вчитель Ездра перед ними.</p>
  <p class="verse" id="Neh.12.37"><sup><a href="#Neh.12.37" class="verse-number">37</a></sup> А при Джерельній брамі, навпроти них, вони йшли ступенями Давидового Міста, входом на стіну над Давидовим домом і аж до Водної брами на схід.</p>
  <p class="verse" id="Neh.12.38"><sup><a href="#Neh.12.38" class="verse-number">38</a></sup> А другий збір славословників ішов ліворуч, а за ним я та половина народу, зверху по муру вище башти Печей та аж до Широкого муру,</p>
  <p class="verse" id="Neh.12.39"><sup><a href="#Neh.12.39" class="verse-number">39</a></sup> і від Єфремової брами та до брами Старої, і до брами Рибної, і башти Ханан'їла, і башти Меа, і аж до брами Овечої, і спинилися біля брами Ув'язнення.</p>
  <p class="verse" id="Neh.12.40"><sup><a href="#Neh.12.40" class="verse-number">40</a></sup> І стали обидва збори славословників біля Божого дому, і я, і половина заступників зо мною,</p>
  <p class="verse" id="Neh.12.41"><sup><a href="#Neh.12.41" class="verse-number">41</a></sup> і священики: Ел'яким, Маасея, Мін'ямин, Міхая, Елйоенай, Захарій, Хананія з сурмами,</p>
  <p class="verse" id="Neh.12.42"><sup><a href="#Neh.12.42" class="verse-number">42</a></sup> і Маасея, і Шемая, і Елеазар, і Уззі, і Єгоханан, і Малкійя, і Елам, і Езер. І співаки співали, а Їзрахія був провідником.</p>
  <p class="verse" id="Neh.12.43"><sup><a href="#Neh.12.43" class="verse-number">43</a></sup> І вони приносили того дня великі жертви та раділи, бо Бог порадував їх великою радістю. І раділи також жінки та діти, і аж далеко чута була радість Єрусалиму!</p>
  <p class="verse" id="Neh.12.44"><sup><a href="#Neh.12.44" class="verse-number">44</a></sup> І того дня були попризначувані люди над коморами для скарбів, для приношень, для первоплодів та для десятин, щоб зносити в них з міських піль законні частки священикам та Левитам, бо радість Юдеї була дивитися на священиків та на Левитів, що стояли!</p>
  <p class="verse" id="Neh.12.45"><sup><a href="#Neh.12.45" class="verse-number">45</a></sup> І вони стерегли постанови свого Бога, і постанови про очищення, і були співаками та придверними за наказом Давида та сина його Соломона.</p>
  <p class="verse" id="Neh.12.46"><sup><a href="#Neh.12.46" class="verse-number">46</a></sup> Бо віддавна, за днів Давида та Асафа, були голови співаків та пісні хвали й збори славословників для Бога.</p>
  <p class="verse" id="Neh.12.47"><sup><a href="#Neh.12.47" class="verse-number">47</a></sup> І ввесь Ізраїль за днів Зоровавеля та за днів Неемії давав частки співацькі та придверничі, щодня належне, і освячував це Левитам, а Левити освячували Аароновим синам.</p>
  <h2>Chapter 13</h2>
  <p class="verse" id="Neh.13.1"><sup><a href="#Neh.13.1" class="verse-number">1</a></sup> Того дня читане було з Мойсеєвої книги вголос народу, і було знайдене написане в ній, що Аммонітянин та Моавітянин не ввійде до Божої громади, і так буде аж навіки,</p>
  <p class="verse" id="Neh.13.2"><sup><a href="#Neh.13.2" class="verse-number">2</a></sup> бо вони не стріли були Ізраїлевих синів хлібом та водою, і найняли були на нього Валаама проклясти його, та Бог наш обернув те прокляття на благословення.</p>
  <p class="verse" id="Neh.13.3"><sup><a href="#Neh.13.3" class="verse-number">3</a></sup> І сталося, як почули вони Закон, то відділили від Ізраїля все чуже.</p>
  <p class="verse" id="Neh.13.4"><sup><a href="#Neh.13.4" class="verse-number">4</a></sup> А перед тим священик Ел'яшів, призначений до комори дому нашого Бога, близький Товійїн,</p>
  <p class="verse" id="Neh.13.5"><sup><a href="#Neh.13.5" class="verse-number">5</a></sup> то зробив йому велику комору, а туди давали колись жертву хлібну, ладан, і посуд, і десятину збіжжя, молоде вино та оливу, призначені заповіддю для Левитів, і співаків, і придверних, і священичі принесення.</p>
  <p class="verse" id="Neh.13.6"><sup><a href="#Neh.13.6" class="verse-number">6</a></sup> А за ввесь цей час не був я в Єрусалимі, бо в тридцять другому році Артаксеркса, царя вавилонського, я прийшов був до царя, та по певному часі випросився я від царя.</p>
  <p class="verse" id="Neh.13.7"><sup><a href="#Neh.13.7" class="verse-number">7</a></sup> І прийшов я до Єрусалиму, і розглянувся в тому злі, що зробив Єл'яшів Товійї, роблячи йому комору на подвір'ях Божого дому.</p>
  <p class="verse" id="Neh.13.8"><sup><a href="#Neh.13.8" class="verse-number">8</a></sup> І було мені дуже зле, й я всі домашні Товійїні речі повикидав геть із комори.</p>
  <p class="verse" id="Neh.13.9"><sup><a href="#Neh.13.9" class="verse-number">9</a></sup> І я сказав, і очистили комори, а я вернув туди посуд Божого дому, хлібну жертву та ладан.</p>
  <p class="verse" id="Neh.13.10"><sup><a href="#Neh.13.10" class="verse-number">10</a></sup> І довідався я, що левитські частки не давалися, а вони повтікали кожен на поле своє, ті Левити та співаки, що робили свою працю.</p>
  <p class="verse" id="Neh.13.11"><sup><a href="#Neh.13.11" class="verse-number">11</a></sup> І докоряв я заступникам та й сказав: Чого опущений дім Божий? І зібрав я їх, і поставив їх на їхніх місцях.</p>
  <p class="verse" id="Neh.13.12"><sup><a href="#Neh.13.12" class="verse-number">12</a></sup> І вся Юдея приносила десятину збіжжя, і молодого вина, і оливи до скарбниць.</p>
  <p class="verse" id="Neh.13.13"><sup><a href="#Neh.13.13" class="verse-number">13</a></sup> І настановив я над скарбницями священика Шелемію й книжника Садока та Педаю з Левитів, а на їхню руку Ханана, сина Заккура, сина Маттаніїного, бо вони були уважані за вірних. І на них покладено ділити частки для їхніх братів.</p>
  <p class="verse" id="Neh.13.14"><sup><a href="#Neh.13.14" class="verse-number">14</a></sup> Пам'ятай же мене, Боже, за це, і не зітри моїх добродійств, які я зробив у Божому домі та в сторожах!</p>
  <p class="verse" id="Neh.13.15"><sup><a href="#Neh.13.15" class="verse-number">15</a></sup> Тими днями бачив я в Юдеї таких, що топтали в суботу чавила, і носили снопи, і нав'ючували на ослів вино, виноград, і фіґі, і всілякий тягар, і везли до Єрусалиму суботнього дня. І я при свідках остеріг їх того дня, коли вони продавали живність.</p>
  <p class="verse" id="Neh.13.16"><sup><a href="#Neh.13.16" class="verse-number">16</a></sup> А тиряни мешкали в ньому, і постачали рибу й усе на продаж, і продавали в суботу Юдиним синам та в Єрусалимі.</p>
  <p class="verse" id="Neh.13.17"><sup><a href="#Neh.13.17" class="verse-number">17</a></sup> І докоряв я Юдиним шляхетним та й сказав їм: Що це за річ, яку ви робите, і безчестите суботній день?</p>
  <p class="verse" id="Neh.13.18"><sup><a href="#Neh.13.18" class="verse-number">18</a></sup> Чи ж не так робили ваші батьки, а наш Бог спровадив усе це зло на нас та на це місто? А ви побільшуєте жар гніву на Ізраїля зневажанням суботи.</p>
  <p class="verse" id="Neh.13.19"><sup><a href="#Neh.13.19" class="verse-number">19</a></sup> І бувало, як падала вечерова тінь на єрусалимські брами перед суботою, то я наказував, і були замикувані брами. І звелів я, щоб не відчиняли їх, а тільки аж по суботі. А біля брам я поставив слуг своїх, щоб тягар не входив суботнього дня!</p>
  <p class="verse" id="Neh.13.20"><sup><a href="#Neh.13.20" class="verse-number">20</a></sup> І ночували крамарі та продавці всього продажного раз і два поза Єрусалимом.</p>
  <p class="verse" id="Neh.13.21"><sup><a href="#Neh.13.21" class="verse-number">21</a></sup> І остеріг я їх при свідках та й сказав їм: Чого ви ночуєте навпроти муру? Якщо ви повторите це, я простягну руку на вас! Від того часу вони не приходили в суботу.</p>
  <p class="verse" id="Neh.13.22"><sup><a href="#Neh.13.22" class="verse-number">22</a></sup> І сказав я Левитам, щоб вони очистилися й приходили стерегти брами, щоб освятити суботній день. Також це запам'ятай мені, Боже мій, і змилуйся надо мною за великістю милости Твоєї!</p>
  <p class="verse" id="Neh.13.23"><sup><a href="#Neh.13.23" class="verse-number">23</a></sup> Тими днями бачив я також юдеїв, що брали собі за жінок ашдодянок, аммонітянок, моавітянок.</p>
  <p class="verse" id="Neh.13.24"><sup><a href="#Neh.13.24" class="verse-number">24</a></sup> А їхні сини говорили наполовину по-ашдодському, і не вміли говорити по-юдейському, а говорили мовою того чи того народу.</p>
  <p class="verse" id="Neh.13.25"><sup><a href="#Neh.13.25" class="verse-number">25</a></sup> І докоряв я їм, і проклинав їх, і бив декого з них, і рвав їм волосся, і заприсягав їх Богом, кажучи: Не давайте ваших дочок їхнім синам, і не беріть їхніх дочок для ваших синів та для вас.</p>
  <p class="verse" id="Neh.13.26"><sup><a href="#Neh.13.26" class="verse-number">26</a></sup> Чи ж не цим згрішив був Соломон, Ізраїлів цар, а між багатьма народами не було такого царя, як він, і був уподобаний Богові своєму, і Бог настановив його царем над усім Ізраїлем, і його ввели в гріх ті чужі жінки?</p>
  <p class="verse" id="Neh.13.27"><sup><a href="#Neh.13.27" class="verse-number">27</a></sup> І тому чи ж чуте було таке, щоб чинити все це велике лихо на спроневірення проти нашого Бога, щоб брати чужих жінок?</p>
  <p class="verse" id="Neh.13.28"><sup><a href="#Neh.13.28" class="verse-number">28</a></sup> А один із синів Йояди, сина Ел'яшіва, великого священика, був зятем хоронянина Санваллата, і я вигнав його від себе!</p>
  <p class="verse" id="Neh.13.29"><sup><a href="#Neh.13.29" class="verse-number">29</a></sup> Запам'ятай же їм, Боже мій, за сплямлення священства та заповіту священичого та левитського!</p>
  <p class="verse" id="Neh.13.30"><sup><a href="#Neh.13.30" class="verse-number">30</a></sup> І очистив я їх від усього чужого, і встановив черги для священиків та для Левитів, кожного в службі їх,</p>
  <p class="verse" id="Neh.13.31"><sup><a href="#Neh.13.31" class="verse-number">31</a></sup> і для пожертви дров в означених часах, і для первоплодів. Запам'ятай же мене, боже мій, на добро!</p>
</body>
</html>
