<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>1 До Коринтян</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>1 До Коринтян</h1>
  <h2>Chapter 1</h2>
  <p class="verse" id="1Cor.1.1"><sup><a href="#1Cor.1.1" class="verse-number">1</a></sup> Павло, волею Божою покликаний за апостола Ісуса Христа, і брат Состен,</p>
  <p class="verse" id="1Cor.1.2"><sup><a href="#1Cor.1.2" class="verse-number">2</a></sup> Божій Церкві, що в Коринті, посвяченим у Христі Ісусі, покликаним святим, зо всіма, що на всякому місті прикликають Ім'я Господа нашого Ісуса Христа, їхнього і нашого,</p>
  <p class="verse" id="1Cor.1.3"><sup><a href="#1Cor.1.3" class="verse-number">3</a></sup> благодать вам і мир від Бога Отця нашого й Господа Ісуса Христа!</p>
  <p class="verse" id="1Cor.1.4"><sup><a href="#1Cor.1.4" class="verse-number">4</a></sup> Я завжди дякую моєму Богові за вас, через Божу благодать, що була вам дана в Христі Ісусі,</p>
  <p class="verse" id="1Cor.1.5"><sup><a href="#1Cor.1.5" class="verse-number">5</a></sup> бо ви всім збагатилися в Ньому, словом усяким і всяким знанням,</p>
  <p class="verse" id="1Cor.1.6"><sup><a href="#1Cor.1.6" class="verse-number">6</a></sup> бо свідоцтво Христове між вами утвердилось,</p>
  <p class="verse" id="1Cor.1.7"><sup><a href="#1Cor.1.7" class="verse-number">7</a></sup> так що не маєте недостачі в жаднім дарі благодаті ви, що очікуєте з'явлення Господа нашого Ісуса Христа.</p>
  <p class="verse" id="1Cor.1.8"><sup><a href="#1Cor.1.8" class="verse-number">8</a></sup> Він вас утвердить до кінця неповинними бути дня Господа нашого Ісуса Христа!</p>
  <p class="verse" id="1Cor.1.9"><sup><a href="#1Cor.1.9" class="verse-number">9</a></sup> Вірний Бог, що ви через Нього покликані до спільноти Сина Його Ісуса Христа, Господа нашого.</p>
  <p class="verse" id="1Cor.1.10"><sup><a href="#1Cor.1.10" class="verse-number">10</a></sup> Тож благаю вас, браття, Ім'ям Господа нашого Ісуса Христа, щоб ви всі говорили те саме, і щоб не було поміж вами поділення, але щоб були ви поєднані в однім розумінні та в думці одній!</p>
  <p class="verse" id="1Cor.1.11"><sup><a href="#1Cor.1.11" class="verse-number">11</a></sup> Бо стало відомо мені про вас, мої браття, від Хлоїних, що між вами суперечки.</p>
  <p class="verse" id="1Cor.1.12"><sup><a href="#1Cor.1.12" class="verse-number">12</a></sup> А кажу я про те, що з вас кожен говорить: я ж Павлів, а я Аполлосів, а я Кифин, а я Христів.</p>
  <p class="verse" id="1Cor.1.13"><sup><a href="#1Cor.1.13" class="verse-number">13</a></sup> Чи ж Христос поділився? Чи ж Павло був розп'ятий за вас? Чи в Павлове ім'я ви христились?</p>
  <p class="verse" id="1Cor.1.14"><sup><a href="#1Cor.1.14" class="verse-number">14</a></sup> Дякую Богові, що я ані одного з вас не христив, окрім Кріспа та Гая,</p>
  <p class="verse" id="1Cor.1.15"><sup><a href="#1Cor.1.15" class="verse-number">15</a></sup> щоб ніхто не сказав, ніби я охристив був у ймення своє.</p>
  <p class="verse" id="1Cor.1.16"><sup><a href="#1Cor.1.16" class="verse-number">16</a></sup> Охристив же був я й дім Степанів; більш не знаю, чи христив кого іншого я.</p>
  <p class="verse" id="1Cor.1.17"><sup><a href="#1Cor.1.17" class="verse-number">17</a></sup> Бо Христос не послав мене, щоб христити, а звіщати Євангелію, і то не в мудрості слова, щоб безсилим не став хрест Христа.</p>
  <p class="verse" id="1Cor.1.18"><sup><a href="#1Cor.1.18" class="verse-number">18</a></sup> Бож слово про хреста тим, що гинуть, то глупота, а для нас, що спасаємось, Сила Божа!</p>
  <p class="verse" id="1Cor.1.19"><sup><a href="#1Cor.1.19" class="verse-number">19</a></sup> Бо написано: Я погублю мудрість премудрих, а розум розумних відкину!</p>
  <p class="verse" id="1Cor.1.20"><sup><a href="#1Cor.1.20" class="verse-number">20</a></sup> Де мудрий? Де книжник? Де дослідувач віку цього? Хіба Бог мудрість світу цього не змінив на глупоту?</p>
  <p class="verse" id="1Cor.1.21"><sup><a href="#1Cor.1.21" class="verse-number">21</a></sup> Через те ж, що світ мудрістю не зрозумів Бога в мудрості Божій, то Богові вгодно було спасти віруючих через дурість проповіді.</p>
  <p class="verse" id="1Cor.1.22"><sup><a href="#1Cor.1.22" class="verse-number">22</a></sup> Бо й юдеї жадають ознак, і греки пошукують мудрости,</p>
  <p class="verse" id="1Cor.1.23"><sup><a href="#1Cor.1.23" class="verse-number">23</a></sup> а ми проповідуємо Христа розп'ятого, для юдеїв згіршення, а для греків безумство,</p>
  <p class="verse" id="1Cor.1.24"><sup><a href="#1Cor.1.24" class="verse-number">24</a></sup> а для самих покликаних юдеїв та греків Христа, Божу силу та Божую мудрість!</p>
  <p class="verse" id="1Cor.1.25"><sup><a href="#1Cor.1.25" class="verse-number">25</a></sup> Бо Боже й немудре розумніше воно від людей, а Боже немічне сильніше воно від людей!</p>
  <p class="verse" id="1Cor.1.26"><sup><a href="#1Cor.1.26" class="verse-number">26</a></sup> Дивіться бо, браття, на ваших покликаних, що небагато-хто мудрі за тілом, небагато-хто сильні, небагато-хто шляхетні.</p>
  <p class="verse" id="1Cor.1.27"><sup><a href="#1Cor.1.27" class="verse-number">27</a></sup> Але Бог вибрав немудре світу, щоб засоромити мудрих, і немічне світу Бог вибрав, щоб засоромити сильне,</p>
  <p class="verse" id="1Cor.1.28"><sup><a href="#1Cor.1.28" class="verse-number">28</a></sup> і простих світу, і погорджених, і незначних вибрав Бог, щоб значне знівечити,</p>
  <p class="verse" id="1Cor.1.29"><sup><a href="#1Cor.1.29" class="verse-number">29</a></sup> так щоб не хвалилося перед Богом жадне тіло.</p>
  <p class="verse" id="1Cor.1.30"><sup><a href="#1Cor.1.30" class="verse-number">30</a></sup> А з Нього ви в Христі Ісусі, що став нам мудрістю від Бога, праведністю ж, і освяченням, і відкупленням,</p>
  <p class="verse" id="1Cor.1.31"><sup><a href="#1Cor.1.31" class="verse-number">31</a></sup> щоб було, як написано: Хто хвалиться, нехай хвалиться Господом!</p>
  <h2>Chapter 2</h2>
  <p class="verse" id="1Cor.2.1"><sup><a href="#1Cor.2.1" class="verse-number">1</a></sup> А я, як прийшов до вас, браття, не прийшов вам звіщати про Боже свідоцтво з добірною мовою або мудрістю,</p>
  <p class="verse" id="1Cor.2.2"><sup><a href="#1Cor.2.2" class="verse-number">2</a></sup> бо я надумавсь нічого між вами не знати, крім Ісуса Христа, і Того розп'ятого...</p>
  <p class="verse" id="1Cor.2.3"><sup><a href="#1Cor.2.3" class="verse-number">3</a></sup> І я в вас був у немочі, і в страху, і в великім тремтінні.</p>
  <p class="verse" id="1Cor.2.4"><sup><a href="#1Cor.2.4" class="verse-number">4</a></sup> І слово моє й моя проповідь не в словах переконливих людської мудрости, але в доказі духа та сили,</p>
  <p class="verse" id="1Cor.2.5"><sup><a href="#1Cor.2.5" class="verse-number">5</a></sup> щоб була віра ваша не в мудрості людській, але в силі Божій!</p>
  <p class="verse" id="1Cor.2.6"><sup><a href="#1Cor.2.6" class="verse-number">6</a></sup> А ми говоримо про мудрість між досконалими, але мудрість не віку цього, ані володарів цього віку, що гинуть,</p>
  <p class="verse" id="1Cor.2.7"><sup><a href="#1Cor.2.7" class="verse-number">7</a></sup> але ми говоримо Божу мудрість у таємниці, приховану, яку Бог перед віками призначив нам на славу,</p>
  <p class="verse" id="1Cor.2.8"><sup><a href="#1Cor.2.8" class="verse-number">8</a></sup> яку ніхто з володарів цього віку не пізнав; коли б бо пізнали були, то не розп'яли б вони Господа слави!</p>
  <p class="verse" id="1Cor.2.9"><sup><a href="#1Cor.2.9" class="verse-number">9</a></sup> Але, як написано: Чого око не бачило й вухо не чуло, і що на серце людині не впало, те Бог приготував був тим, хто любить Його!</p>
  <p class="verse" id="1Cor.2.10"><sup><a href="#1Cor.2.10" class="verse-number">10</a></sup> А нам Бог відкрив це Своїм Духом, усе бо досліджує Дух, навіть Божі глибини.</p>
  <p class="verse" id="1Cor.2.11"><sup><a href="#1Cor.2.11" class="verse-number">11</a></sup> Хто бо з людей знає речі людські, окрім людського духа, що в нім проживає? Так само не знає ніхто й речей Божих, окрім Духа Божого.</p>
  <p class="verse" id="1Cor.2.12"><sup><a href="#1Cor.2.12" class="verse-number">12</a></sup> А ми прийняли духа не світу, але Духа, що з Бога, щоб знати про речі, від Бога даровані нам,</p>
  <p class="verse" id="1Cor.2.13"><sup><a href="#1Cor.2.13" class="verse-number">13</a></sup> що й говоримо не вивченими словами людської мудрости, але вивченими від Духа Святого, порівнюючи духовне до духовного.</p>
  <p class="verse" id="1Cor.2.14"><sup><a href="#1Cor.2.14" class="verse-number">14</a></sup> А людина тілесна не приймає речей, що від Божого Духа, бо їй це глупота, і вона зрозуміти їх не може, бо вони розуміються тільки духовно.</p>
  <p class="verse" id="1Cor.2.15"><sup><a href="#1Cor.2.15" class="verse-number">15</a></sup> Духовна ж людина судить усе, а її судити не може ніхто.</p>
  <p class="verse" id="1Cor.2.16"><sup><a href="#1Cor.2.16" class="verse-number">16</a></sup> Бо хто розум Господній пізнав, який би його міг навчати? А ми маємо розум Христів!</p>
  <h2>Chapter 3</h2>
  <p class="verse" id="1Cor.3.1"><sup><a href="#1Cor.3.1" class="verse-number">1</a></sup> І я, браття, не міг говорити до вас, як до духовних, але як до тілесних, як до немовлят у Христі.</p>
  <p class="verse" id="1Cor.3.2"><sup><a href="#1Cor.3.2" class="verse-number">2</a></sup> Я вас годував молоком, а не твердою їжею, бо ви не могли її їсти, та й тепер ще не можете,</p>
  <p class="verse" id="1Cor.3.3"><sup><a href="#1Cor.3.3" class="verse-number">3</a></sup> бо ви ще тілесні. Бо коли заздрість та суперечки між вами, то чи ж ви не тілесні, і хіба не полюдському робите?</p>
  <p class="verse" id="1Cor.3.4"><sup><a href="#1Cor.3.4" class="verse-number">4</a></sup> Бо коли хто каже: Я ж Павлів, а інший: Я Аполлосів, то чи ж ви не тілесні?</p>
  <p class="verse" id="1Cor.3.5"><sup><a href="#1Cor.3.5" class="verse-number">5</a></sup> Бо хто ж Аполлос? Або хто то Павло? Вони тільки служителі, що ви ввірували через них, і то скільки кому дав Господь.</p>
  <p class="verse" id="1Cor.3.6"><sup><a href="#1Cor.3.6" class="verse-number">6</a></sup> Я посадив, Аполлос поливав, Бог же зростив,</p>
  <p class="verse" id="1Cor.3.7"><sup><a href="#1Cor.3.7" class="verse-number">7</a></sup> тому ані той, хто садить, ані хто поливає, є щось, але Бог, що родить!</p>
  <p class="verse" id="1Cor.3.8"><sup><a href="#1Cor.3.8" class="verse-number">8</a></sup> І хто садить, і хто поливає одне, і кожен одержить свою нагороду за працею своєю!</p>
  <p class="verse" id="1Cor.3.9"><sup><a href="#1Cor.3.9" class="verse-number">9</a></sup> Бо ми співробітники Божі, а ви Боже поле, Божа будівля.</p>
  <p class="verse" id="1Cor.3.10"><sup><a href="#1Cor.3.10" class="verse-number">10</a></sup> Я за благодаттю Божою, що дана мені, як мудрий будівничий, основу поклав, а інший будує на ній; але нехай кожен пильнує, як він будує на ній!</p>
  <p class="verse" id="1Cor.3.11"><sup><a href="#1Cor.3.11" class="verse-number">11</a></sup> Ніхто бо не може покласти іншої основи, окрім покладеної, а вона Ісус Христос.</p>
  <p class="verse" id="1Cor.3.12"><sup><a href="#1Cor.3.12" class="verse-number">12</a></sup> А коли хто на цій основі будує з золота, срібла, дорогоцінного каміння, із дерева, сіна, соломи,</p>
  <p class="verse" id="1Cor.3.13"><sup><a href="#1Cor.3.13" class="verse-number">13</a></sup> то буде виявлене діло кожного, бо виявить день, тому що він огнем об'являється, і огонь діло кожного випробує, яке воно є.</p>
  <p class="verse" id="1Cor.3.14"><sup><a href="#1Cor.3.14" class="verse-number">14</a></sup> І коли чиє діло, яке збудував хто, устоїть, то той нагороду одержить;</p>
  <p class="verse" id="1Cor.3.15"><sup><a href="#1Cor.3.15" class="verse-number">15</a></sup> коли ж діло згорить, той матиме шкоду, та сам він спасеться, але так, як через огонь.</p>
  <p class="verse" id="1Cor.3.16"><sup><a href="#1Cor.3.16" class="verse-number">16</a></sup> Чи не знаєте ви, що ви Божий храм, і Дух Божий у вас пробуває?</p>
  <p class="verse" id="1Cor.3.17"><sup><a href="#1Cor.3.17" class="verse-number">17</a></sup> Як хто нівечить Божого храма, того знівечить Бог, бо храм Божий святий, а храм той то ви!</p>
  <p class="verse" id="1Cor.3.18"><sup><a href="#1Cor.3.18" class="verse-number">18</a></sup> Хай не зводить ніхто сам себе. Як кому з вас здається, що він мудрий в цім віці, нехай стане нерозумним, щоб бути премудрим.</p>
  <p class="verse" id="1Cor.3.19"><sup><a href="#1Cor.3.19" class="verse-number">19</a></sup> Цьогосвітня бо мудрість у Бога глупота, бо написано: Він ловить премудрих у хитрощах їхніх!</p>
  <p class="verse" id="1Cor.3.20"><sup><a href="#1Cor.3.20" class="verse-number">20</a></sup> І знову: Знає Господь думки мудрих, що марнотні вони!</p>
  <p class="verse" id="1Cor.3.21"><sup><a href="#1Cor.3.21" class="verse-number">21</a></sup> Тож нехай ніхто не хвалиться людьми, бо все ваше:</p>
  <p class="verse" id="1Cor.3.22"><sup><a href="#1Cor.3.22" class="verse-number">22</a></sup> чи Павло, чи Аполлос, чи Кифа, чи світ, чи життя, чи смерть, чи теперішнє, чи майбутнє усе ваше,</p>
  <p class="verse" id="1Cor.3.23"><sup><a href="#1Cor.3.23" class="verse-number">23</a></sup> ви ж Христові, а Христос Божий!</p>
  <h2>Chapter 4</h2>
  <p class="verse" id="1Cor.4.1"><sup><a href="#1Cor.4.1" class="verse-number">1</a></sup> Нехай кожен нас так уважає, якби служителів Христових і доморядників Божих таємниць;</p>
  <p class="verse" id="1Cor.4.2"><sup><a href="#1Cor.4.2" class="verse-number">2</a></sup> а що ще шукається в доморядниках, щоб кожен був знайдений вірним.</p>
  <p class="verse" id="1Cor.4.3"><sup><a href="#1Cor.4.3" class="verse-number">3</a></sup> А для мене то найменше, щоб судили мене ви чи суд людський, бо я й сам не суджу себе.</p>
  <p class="verse" id="1Cor.4.4"><sup><a href="#1Cor.4.4" class="verse-number">4</a></sup> Я бо проти себе нічого не знаю, але цим не виправдуюсь; Той же, Хто судить мене, то Господь.</p>
  <p class="verse" id="1Cor.4.5"><sup><a href="#1Cor.4.5" class="verse-number">5</a></sup> Тому не судіть передчасно нічого, аж поки не прийде Господь, що й висвітлить таємниці темряви та виявить задуми сердець, і тоді кожному буде похвала від Бога.</p>
  <p class="verse" id="1Cor.4.6"><sup><a href="#1Cor.4.6" class="verse-number">6</a></sup> Оце ж усе, браття, приклав я до себе й Аполлоса ради вас, щоб від нас ви навчилися думати не більш, як написано, щоб ви не чванились один за одним перед іншим.</p>
  <p class="verse" id="1Cor.4.7"><sup><a href="#1Cor.4.7" class="verse-number">7</a></sup> Хто бо тебе вирізняє? Що ти маєш, чого б ти не взяв? А коли ж бо ти взяв, чого чванишся, ніби не взяв?</p>
  <p class="verse" id="1Cor.4.8"><sup><a href="#1Cor.4.8" class="verse-number">8</a></sup> Ви вже нагодовані, ви вже збагатилися, без нас ви царюєте. І коли б то ви стали царювати, щоб і ми царювали з вами!</p>
  <p class="verse" id="1Cor.4.9"><sup><a href="#1Cor.4.9" class="verse-number">9</a></sup> Бо я думаю, що Бог нас, апостолів, поставив за найостанніших, мов на смерть засуджених, бо ми стали дивовищем світові, і Анголам, і людям.</p>
  <p class="verse" id="1Cor.4.10"><sup><a href="#1Cor.4.10" class="verse-number">10</a></sup> Ми нерозумні Христа ради, а ви мудрі в Христі; ми слабі, ви ж міцні; ви славні, а ми безчесні!</p>
  <p class="verse" id="1Cor.4.11"><sup><a href="#1Cor.4.11" class="verse-number">11</a></sup> Ми до цього часу і голодуємо, і прагнемо, і нагі ми, і катовані, і тиняємось,</p>
  <p class="verse" id="1Cor.4.12"><sup><a href="#1Cor.4.12" class="verse-number">12</a></sup> і трудимось, працюючи своїми руками. Коли нас лихословлять, ми благословляємо; як нас переслідують, ми терпимо;</p>
  <p class="verse" id="1Cor.4.13"><sup><a href="#1Cor.4.13" class="verse-number">13</a></sup> як лають, ми молимось; ми стали, як сміття те для світу, аж досі ми всім, як ті викидки!</p>
  <p class="verse" id="1Cor.4.14"><sup><a href="#1Cor.4.14" class="verse-number">14</a></sup> Не пишу це для того, щоб вас осоромити, але остерігаю, як своїх любих дітей.</p>
  <p class="verse" id="1Cor.4.15"><sup><a href="#1Cor.4.15" class="verse-number">15</a></sup> Бо хоч би ви мали десять тисяч наставників у Христі, та отців не багато; а я вас породив у Христі Ісусі через Євангелію...</p>
  <p class="verse" id="1Cor.4.16"><sup><a href="#1Cor.4.16" class="verse-number">16</a></sup> Тож благаю я вас: будьте наслідувачами мене!</p>
  <p class="verse" id="1Cor.4.17"><sup><a href="#1Cor.4.17" class="verse-number">17</a></sup> Для цього послав я до вас Тимофія, що для мене улюблений і вірний син у Господі, він вам нагадає шляхи мої в Христі Ісусі, як навчаю я скрізь у кожній Церкві.</p>
  <p class="verse" id="1Cor.4.18"><sup><a href="#1Cor.4.18" class="verse-number">18</a></sup> Деякі згорділи, так немов би не мав я прийти до вас.</p>
  <p class="verse" id="1Cor.4.19"><sup><a href="#1Cor.4.19" class="verse-number">19</a></sup> Та небавом прийду до вас, як захоче Господь, і пізнаю не слово згорділих, але силу.</p>
  <p class="verse" id="1Cor.4.20"><sup><a href="#1Cor.4.20" class="verse-number">20</a></sup> Бо Царство Боже не в слові, а в силі.</p>
  <p class="verse" id="1Cor.4.21"><sup><a href="#1Cor.4.21" class="verse-number">21</a></sup> Чого хочете? Чи прийти до вас з києм, чи з любов'ю та з духом лагідности?</p>
  <h2>Chapter 5</h2>
  <p class="verse" id="1Cor.5.1"><sup><a href="#1Cor.5.1" class="verse-number">1</a></sup> Всюди чути, що між вами перелюб, і то такий перелюб, який і між поганами незнаний, що хтось має за дружину собі дружину батькову...</p>
  <p class="verse" id="1Cor.5.2"><sup><a href="#1Cor.5.2" class="verse-number">2</a></sup> І ви завеличалися, а не засмутились радніш, щоб був вилучений з-поміж вас, хто цей учинок зробив.</p>
  <p class="verse" id="1Cor.5.3"><sup><a href="#1Cor.5.3" class="verse-number">3</a></sup> Отож я, відсутній тілом, та присутній духом, уже розсудив, як присутній між вами: того, хто так учинив це,</p>
  <p class="verse" id="1Cor.5.4"><sup><a href="#1Cor.5.4" class="verse-number">4</a></sup> у Ім'я Господа Ісуса, як зберетеся ви та мій дух, із силою Господа нашого Ісуса,</p>
  <p class="verse" id="1Cor.5.5"><sup><a href="#1Cor.5.5" class="verse-number">5</a></sup> віддати такого сатані на погибіль тіла, щоб дух спасся Господнього дня!</p>
  <p class="verse" id="1Cor.5.6"><sup><a href="#1Cor.5.6" class="verse-number">6</a></sup> Величання ваше не добре. Хіба ви не знаєте, що мала розчина все тісто заквашує?</p>
  <p class="verse" id="1Cor.5.7"><sup><a href="#1Cor.5.7" class="verse-number">7</a></sup> Отож, очистьте стару розчину, щоб стати вам новим тістом, бо ви прісні, бо наша Пасха, Христос, за нас у жертву принесений.</p>
  <p class="verse" id="1Cor.5.8"><sup><a href="#1Cor.5.8" class="verse-number">8</a></sup> Тому святкуймо не в давній розчині, ані в розчині злоби й лукавства, але в опрісноках чистости та правди!</p>
  <p class="verse" id="1Cor.5.9"><sup><a href="#1Cor.5.9" class="verse-number">9</a></sup> Я писав вам у листі не єднатися з перелюбниками,</p>
  <p class="verse" id="1Cor.5.10"><sup><a href="#1Cor.5.10" class="verse-number">10</a></sup> але не взагалі з цьогосвітніми перелюбниками, чи з користолюбцями, чи з хижаками, чи з ідолянами, бо ви мусіли були б відійти від світу.</p>
  <p class="verse" id="1Cor.5.11"><sup><a href="#1Cor.5.11" class="verse-number">11</a></sup> А тепер я писав вам не єднатися з тим, хто зветься братом, та є перелюбник, чи користолюбець, чи ідолянин, чи злоріка, чи п'яниця, чи хижак, із такими навіть не їсти!</p>
  <p class="verse" id="1Cor.5.12"><sup><a href="#1Cor.5.12" class="verse-number">12</a></sup> Бо що ж мені судити й чужих? Чи ви не судите своїх?</p>
  <p class="verse" id="1Cor.5.13"><sup><a href="#1Cor.5.13" class="verse-number">13</a></sup> А чужих судить Бог. Тож вилучіть лукавого з-поміж себе самих!</p>
  <h2>Chapter 6</h2>
  <p class="verse" id="1Cor.6.1"><sup><a href="#1Cor.6.1" class="verse-number">1</a></sup> Чи посміє хто з вас, маючи справу до іншого, судитися в неправедних, а не в святих?</p>
  <p class="verse" id="1Cor.6.2"><sup><a href="#1Cor.6.2" class="verse-number">2</a></sup> Хіба ви не знаєте, що святі світ судитимуть? Коли ж будете ви світ судити, то чи ж ви негідні судити незначні справи?</p>
  <p class="verse" id="1Cor.6.3"><sup><a href="#1Cor.6.3" class="verse-number">3</a></sup> Хіба ви не знаєте, що ми будем судити Анголів, а не тільки життєве?</p>
  <p class="verse" id="1Cor.6.4"><sup><a href="#1Cor.6.4" class="verse-number">4</a></sup> А ви, коли маєте суд за життєве, то ставите суддями тих, хто нічого не значить у Церкві.</p>
  <p class="verse" id="1Cor.6.5"><sup><a href="#1Cor.6.5" class="verse-number">5</a></sup> Я на сором це вам говорю. Чи ж між вами немає ні одного мудрого, щоб він міг розсудити між братами своїми?</p>
  <p class="verse" id="1Cor.6.6"><sup><a href="#1Cor.6.6" class="verse-number">6</a></sup> Та брат судиться з братом, і то перед невірними!</p>
  <p class="verse" id="1Cor.6.7"><sup><a href="#1Cor.6.7" class="verse-number">7</a></sup> Тож уже для вас сором зовсім, що суди між собою ви маєте. Чому краще не терпите кривди? Чому краще не маєте шкоди?</p>
  <p class="verse" id="1Cor.6.8"><sup><a href="#1Cor.6.8" class="verse-number">8</a></sup> Але ви самі кривду чините та обдираєте, та ще братів...</p>
  <p class="verse" id="1Cor.6.9"><sup><a href="#1Cor.6.9" class="verse-number">9</a></sup> Хіба ви не знаєте, що неправедні не вспадкують Божого Царства? Не обманюйте себе: ні розпусники, ні ідоляни, ні перелюбники, ні блудодійники, ні мужоложники,</p>
  <p class="verse" id="1Cor.6.10"><sup><a href="#1Cor.6.10" class="verse-number">10</a></sup> ні злодії, ні користолюбці, ні п'яниці, ні злоріки, ні хижаки Царства Божого не вспадкують вони!</p>
  <p class="verse" id="1Cor.6.11"><sup><a href="#1Cor.6.11" class="verse-number">11</a></sup> І такими були дехто з вас, але ви обмились, але освятились, але виправдались Іменем Господа Ісуса Христа й Духом нашого Бога.</p>
  <p class="verse" id="1Cor.6.12"><sup><a href="#1Cor.6.12" class="verse-number">12</a></sup> Усе мені можна, та не все на пожиток. Усе мені можна, але мною ніщо володіти не повинно.</p>
  <p class="verse" id="1Cor.6.13"><sup><a href="#1Cor.6.13" class="verse-number">13</a></sup> Їжа для черева, і черево для їжі, але Бог одне й друге понищить. А тіло не для розпусти, але для Господа, і Господь для тіла.</p>
  <p class="verse" id="1Cor.6.14"><sup><a href="#1Cor.6.14" class="verse-number">14</a></sup> Бог же й Господа воскресив, воскресить Він і нас Своєю силою!</p>
  <p class="verse" id="1Cor.6.15"><sup><a href="#1Cor.6.15" class="verse-number">15</a></sup> Хіба ви не знаєте, що ваші тіла то члени Христові? Отож, узявши члени Христові, зроблю їх членами розпусниці? Зовсім ні!</p>
  <p class="verse" id="1Cor.6.16"><sup><a href="#1Cor.6.16" class="verse-number">16</a></sup> Хіба ви не знаєте, що той, хто злучується з розпусницею, стає одним тілом із нею? Бо каже: Обидва ви будете тілом одним.</p>
  <p class="verse" id="1Cor.6.17"><sup><a href="#1Cor.6.17" class="verse-number">17</a></sup> А хто з Господом злучується, стає одним духом із Ним.</p>
  <p class="verse" id="1Cor.6.18"><sup><a href="#1Cor.6.18" class="verse-number">18</a></sup> Утікайте від розпусти. Усякий бо гріх, що його чинить людина, є поза тілом. А хто чинить розпусту, той грішить проти власного тіла.</p>
  <p class="verse" id="1Cor.6.19"><sup><a href="#1Cor.6.19" class="verse-number">19</a></sup> Хіба ви не знаєте, що ваше тіло то храм Духа Святого, що живе Він у вас, якого від Бога ви маєте, і ви не свої?</p>
  <p class="verse" id="1Cor.6.20"><sup><a href="#1Cor.6.20" class="verse-number">20</a></sup> Бо дорого куплені ви. Отож прославляйте Бога в тілі своєму та в дусі своєму, що Божі вони!</p>
  <h2>Chapter 7</h2>
  <p class="verse" id="1Cor.7.1"><sup><a href="#1Cor.7.1" class="verse-number">1</a></sup> А про що ви писали мені, то добре було б чоловікові не дотикатися жінки.</p>
  <p class="verse" id="1Cor.7.2"><sup><a href="#1Cor.7.2" class="verse-number">2</a></sup> Але щоб уникнути розпусти, нехай кожен муж має дружину свою, і кожна жінка хай має свого чоловіка.</p>
  <p class="verse" id="1Cor.7.3"><sup><a href="#1Cor.7.3" class="verse-number">3</a></sup> Нехай віддає чоловік своїй дружині потрібну любов, так же само й чоловікові дружина.</p>
  <p class="verse" id="1Cor.7.4"><sup><a href="#1Cor.7.4" class="verse-number">4</a></sup> Дружина не володіє над тілом своїм, але чоловік; так же само й чоловік не володіє над тілом своїм, але дружина.</p>
  <p class="verse" id="1Cor.7.5"><sup><a href="#1Cor.7.5" class="verse-number">5</a></sup> Не вхиляйтесь одне від одного, хібащо дочасно за згодою, щоб бути в пості та молитві, та й сходьтеся знову докупи, щоб вас сатана не спокушував вашим нестриманням.</p>
  <p class="verse" id="1Cor.7.6"><sup><a href="#1Cor.7.6" class="verse-number">6</a></sup> А це говорю вам як раду, а не як наказа.</p>
  <p class="verse" id="1Cor.7.7"><sup><a href="#1Cor.7.7" class="verse-number">7</a></sup> Бо хочу, щоб усі чоловіки були, як і я; але кожен має від Бога свій дар, один так, інший так.</p>
  <p class="verse" id="1Cor.7.8"><sup><a href="#1Cor.7.8" class="verse-number">8</a></sup> Говорю ж неодруженим і вдовам: добре їм, як вони позостануться так, як і я.</p>
  <p class="verse" id="1Cor.7.9"><sup><a href="#1Cor.7.9" class="verse-number">9</a></sup> Коли ж не втримаються, нехай одружуються, бо краще женитися, ніж розпалятися.</p>
  <p class="verse" id="1Cor.7.10"><sup><a href="#1Cor.7.10" class="verse-number">10</a></sup> А тим, що побрались, наказую не я, а Господь: Нехай не розлучається дружина з своїм чоловіком!</p>
  <p class="verse" id="1Cor.7.11"><sup><a href="#1Cor.7.11" class="verse-number">11</a></sup> А коли ж і розлучиться, хай зостається незаміжня, або з чоловіком своїм хай помириться, і не відпускати чоловікові дружини!</p>
  <p class="verse" id="1Cor.7.12"><sup><a href="#1Cor.7.12" class="verse-number">12</a></sup> Іншим же я говорю, не Господь: коли який брат має дружину невіруючу, і згідна вона жити з ним, нехай він не лишає її.</p>
  <p class="verse" id="1Cor.7.13"><sup><a href="#1Cor.7.13" class="verse-number">13</a></sup> І жінка, як має чоловіка невіруючого, а той згоден жити з нею, нехай не лишає його.</p>
  <p class="verse" id="1Cor.7.14"><sup><a href="#1Cor.7.14" class="verse-number">14</a></sup> Чоловік бо невіруючий освячується в дружині, а дружина невіруюча освячується в чоловікові. А інакше нечисті були б ваші діти, тепер же святі.</p>
  <p class="verse" id="1Cor.7.15"><sup><a href="#1Cor.7.15" class="verse-number">15</a></sup> А як хоче невіруючий розлучитися, хай розлучиться, не неволиться брат чи сестра в такім разі, бо покликав нас Бог до миру.</p>
  <p class="verse" id="1Cor.7.16"><sup><a href="#1Cor.7.16" class="verse-number">16</a></sup> Звідки знаєш ти, дружино, чи не спасеш чоловіка? Або звідки знаєш, чоловіче, чи не спасеш дружини?</p>
  <p class="verse" id="1Cor.7.17"><sup><a href="#1Cor.7.17" class="verse-number">17</a></sup> Нехай тільки так ходить кожен, як кому Бог призначив, як Господь покликав його. І так усім Церквам я наказую.</p>
  <p class="verse" id="1Cor.7.18"><sup><a href="#1Cor.7.18" class="verse-number">18</a></sup> Хто покликаний був в обрізанні, нехай він того не цурається; чи покликаний хто в необрізанні, нехай не обрізується.</p>
  <p class="verse" id="1Cor.7.19"><sup><a href="#1Cor.7.19" class="verse-number">19</a></sup> Обрізання ніщо, і ніщо необрізання, а важливе дотримування Божих заповідей.</p>
  <p class="verse" id="1Cor.7.20"><sup><a href="#1Cor.7.20" class="verse-number">20</a></sup> Нехай кожен лишається в стані такому, в якому покликаний був.</p>
  <p class="verse" id="1Cor.7.21"><sup><a href="#1Cor.7.21" class="verse-number">21</a></sup> Чи покликаний був ти рабом? Не турбуйся про те. Але коли й можеш стати вільним, то використай краще це.</p>
  <p class="verse" id="1Cor.7.22"><sup><a href="#1Cor.7.22" class="verse-number">22</a></sup> Бо покликаний в Господі раб визволенець Господній; так само покликаний і визволенець він раб Христа.</p>
  <p class="verse" id="1Cor.7.23"><sup><a href="#1Cor.7.23" class="verse-number">23</a></sup> Ви дорого куплені, тож не ставайте рабами людей!</p>
  <p class="verse" id="1Cor.7.24"><sup><a href="#1Cor.7.24" class="verse-number">24</a></sup> Браття, кожен із вас, в якім стані покликаний був, хай у тім перед Богом лишається!</p>
  <p class="verse" id="1Cor.7.25"><sup><a href="#1Cor.7.25" class="verse-number">25</a></sup> Про дівчат же не маю наказу Господнього, але даю раду як той, хто одержав від Господа милість буть вірним.</p>
  <p class="verse" id="1Cor.7.26"><sup><a href="#1Cor.7.26" class="verse-number">26</a></sup> Отож за сучасного утиску добрим уважаю я те, що чоловікові добре лишатися так.</p>
  <p class="verse" id="1Cor.7.27"><sup><a href="#1Cor.7.27" class="verse-number">27</a></sup> Ти зв'язаний з дружиною? Не шукай розв'язання. Розв'язався від дружини? Не шукай дружини.</p>
  <p class="verse" id="1Cor.7.28"><sup><a href="#1Cor.7.28" class="verse-number">28</a></sup> А коли ти й оженишся, то не згрішив; і як дівчина заміж піде, вона не згрішить. Та муку тілесну такі будуть мати, а мені шкода вас.</p>
  <p class="verse" id="1Cor.7.29"><sup><a href="#1Cor.7.29" class="verse-number">29</a></sup> А це, браття, кажу я, бо час позосталий короткий, щоб і ті, що мають дружин, були, як ті, що не мають,</p>
  <p class="verse" id="1Cor.7.30"><sup><a href="#1Cor.7.30" class="verse-number">30</a></sup> а хто плаче, як ті, хто не плаче, а хто тішиться, як ті, хто не тішиться; і хто купує, як би не набули,</p>
  <p class="verse" id="1Cor.7.31"><sup><a href="#1Cor.7.31" class="verse-number">31</a></sup> а хто цьогосвітнім користується, як би не користувались, бо минає стан світу цього.</p>
  <p class="verse" id="1Cor.7.32"><sup><a href="#1Cor.7.32" class="verse-number">32</a></sup> А я хочу, щоб ви безклопітні були. Неодружений про речі Господні клопочеться, як догодити Господеві,</p>
  <p class="verse" id="1Cor.7.33"><sup><a href="#1Cor.7.33" class="verse-number">33</a></sup> а одружений про речі життєві клопочеться, як догодити своїй дружині,</p>
  <p class="verse" id="1Cor.7.34"><sup><a href="#1Cor.7.34" class="verse-number">34</a></sup> і він поділений. Незаміжня ж жінка та дівчина про речі Господні клопочеться, щоб бути святою ті тілом, і духом. А заміжня про речі життєві клопочеться, як догодити чоловікові.</p>
  <p class="verse" id="1Cor.7.35"><sup><a href="#1Cor.7.35" class="verse-number">35</a></sup> А це я кажу вам самим на пожиток, а не щоб сильце вам накинути, але щоб пристойно й горливо держались ви Господа.</p>
  <p class="verse" id="1Cor.7.36"><sup><a href="#1Cor.7.36" class="verse-number">36</a></sup> А як думає хто про дівчину свою, що соромно, як вона переросте, і так мала б лишатись, нехай робить, що хоче, не згрішить: нехай заміж виходять.</p>
  <p class="verse" id="1Cor.7.37"><sup><a href="#1Cor.7.37" class="verse-number">37</a></sup> А хто в серці своїм стоїть міцно, не має конечности, владу ж має над своєю волею, і це постановив він у серці своєму берегти свою дівчину, той робить добре.</p>
  <p class="verse" id="1Cor.7.38"><sup><a href="#1Cor.7.38" class="verse-number">38</a></sup> Тому й той, хто віддає свою дівчину заміж, добре робить, а хто не віддає робить краще.</p>
  <p class="verse" id="1Cor.7.39"><sup><a href="#1Cor.7.39" class="verse-number">39</a></sup> Дружина законом прив'язана, поки живе чоловік її; коли ж чоловік її вмре, вона вільна виходити заміж, за кого захоче, аби тільки в Господі.</p>
  <p class="verse" id="1Cor.7.40"><sup><a href="#1Cor.7.40" class="verse-number">40</a></sup> Блаженніша вона, коли так позостанеться за моєю порадою, бо міркую, що й я маю Божого Духа.</p>
  <h2>Chapter 8</h2>
  <p class="verse" id="1Cor.8.1"><sup><a href="#1Cor.8.1" class="verse-number">1</a></sup> А щодо ідольських жертов, то ми знаємо, що всі маємо знання. Знання ж надимає, любов же будує!</p>
  <p class="verse" id="1Cor.8.2"><sup><a href="#1Cor.8.2" class="verse-number">2</a></sup> Коли хто думає, ніби щось знає, той нічого не знає ще так, як знати повинно.</p>
  <p class="verse" id="1Cor.8.3"><sup><a href="#1Cor.8.3" class="verse-number">3</a></sup> Коли ж любить хто Бога, той пізнаний Ним.</p>
  <p class="verse" id="1Cor.8.4"><sup><a href="#1Cor.8.4" class="verse-number">4</a></sup> Тож про споживання ідольських жертов ми знаємо, що ідол у світі ніщо, і що іншого Бога нема, окрім Бога Одного.</p>
  <p class="verse" id="1Cor.8.5"><sup><a href="#1Cor.8.5" class="verse-number">5</a></sup> Бо хоч і існують так звані боги чи на небі, чи то на землі, як існує багато богів і багато панів,</p>
  <p class="verse" id="1Cor.8.6"><sup><a href="#1Cor.8.6" class="verse-number">6</a></sup> та для нас один Бог Отець, що з Нього походить усе, ми ж для Нього, і один Господь Ісус Христос, що все сталося Ним, і ми Ним.</p>
  <p class="verse" id="1Cor.8.7"><sup><a href="#1Cor.8.7" class="verse-number">7</a></sup> Та не всі таке мають знання, бо деякі мають призвичаєння до ідола й досі, і їдять, як ідольську жертву, і їхнє сумління, бувши недуже, споганюється.</p>
  <p class="verse" id="1Cor.8.8"><sup><a href="#1Cor.8.8" class="verse-number">8</a></sup> Їжа ж нас до Бога не зближує: бо коли не їмо, то нічого не тратимо, а коли ми їмо, то не набуваєм нічого.</p>
  <p class="verse" id="1Cor.8.9"><sup><a href="#1Cor.8.9" class="verse-number">9</a></sup> Але стережіться, щоб ця ваша воля не стала якось за спотикання слабим!</p>
  <p class="verse" id="1Cor.8.10"><sup><a href="#1Cor.8.10" class="verse-number">10</a></sup> Коли бо хто бачить тебе, маючого знання, як ти в ідольській божниці сидиш за столом, чи ж сумління його, бувши слабе, не буде спонукане їсти ідольські жертви?</p>
  <p class="verse" id="1Cor.8.11"><sup><a href="#1Cor.8.11" class="verse-number">11</a></sup> І через знання твоє згине недужий твій брат, що за нього Христос був умер!</p>
  <p class="verse" id="1Cor.8.12"><sup><a href="#1Cor.8.12" class="verse-number">12</a></sup> Грішачи так проти братів та вражаючи їхнє слабе сумління, ви проти Христа грішите.</p>
  <p class="verse" id="1Cor.8.13"><sup><a href="#1Cor.8.13" class="verse-number">13</a></sup> Ось тому, коли їжа спокушує брата мого, то повік я не їстиму м'яса, щоб не спокусити брата свого!</p>
  <h2>Chapter 9</h2>
  <p class="verse" id="1Cor.9.1"><sup><a href="#1Cor.9.1" class="verse-number">1</a></sup> Хіба ж я не вільний? Чи ж я не апостол? Хіба я не бачив Ісуса Христа, Господа нашого? Хіба ви, то не справа моя перед Господом?</p>
  <p class="verse" id="1Cor.9.2"><sup><a href="#1Cor.9.2" class="verse-number">2</a></sup> Коли я не апостол для інших, то для вас я апостол, ви бо печать мого апостольства в Господі.</p>
  <p class="verse" id="1Cor.9.3"><sup><a href="#1Cor.9.3" class="verse-number">3</a></sup> Оце оборона моя перед тими, хто судить мене.</p>
  <p class="verse" id="1Cor.9.4"><sup><a href="#1Cor.9.4" class="verse-number">4</a></sup> Чи ми права не маємо їсти та пити?</p>
  <p class="verse" id="1Cor.9.5"><sup><a href="#1Cor.9.5" class="verse-number">5</a></sup> Чи ми права не маємо водити з собою сестру, дружину, як і інші апостоли, і Господні брати, і Кифа?</p>
  <p class="verse" id="1Cor.9.6"><sup><a href="#1Cor.9.6" class="verse-number">6</a></sup> Хіба я один і Варнава не маємо права, щоб не працювати?</p>
  <p class="verse" id="1Cor.9.7"><sup><a href="#1Cor.9.7" class="verse-number">7</a></sup> Хто коштом своїм коли служить у війську? Або хто виноградника садить, і не їсть з його плоду? Або хто отару пасе, і не їсть молока від отари?</p>
  <p class="verse" id="1Cor.9.8"><sup><a href="#1Cor.9.8" class="verse-number">8</a></sup> Чи я тільки по-людському це говорю? Хіба ж і Закон не говорить цього?</p>
  <p class="verse" id="1Cor.9.9"><sup><a href="#1Cor.9.9" class="verse-number">9</a></sup> Бо в Законі Мойсеєвім писано: Не в'яжи рота волові, що молотить. Хіба за волів Бог турбується?</p>
  <p class="verse" id="1Cor.9.10"><sup><a href="#1Cor.9.10" class="verse-number">10</a></sup> Чи говорить Він зовсім для нас? Для нас, бо написано, що з надією мусить орати орач, а молотник молотити з надією мати частку в своїм сподіванні.</p>
  <p class="verse" id="1Cor.9.11"><sup><a href="#1Cor.9.11" class="verse-number">11</a></sup> Коли ми сіяли вам духовне, чи ж велика то річ, як пожнемо ми ваше тілесне?</p>
  <p class="verse" id="1Cor.9.12"><sup><a href="#1Cor.9.12" class="verse-number">12</a></sup> Як право на вас мають інші, то тим більше ми. Але ми не вжили цього права, та все терпимо, аби перешкоди якої Христовій Євангелії ми не вчинили.</p>
  <p class="verse" id="1Cor.9.13"><sup><a href="#1Cor.9.13" class="verse-number">13</a></sup> Хіба ви не знаєте, що священнослужителі від святині годуються? Що ті, хто служить вівтареві, із вівтаря мають частку?</p>
  <p class="verse" id="1Cor.9.14"><sup><a href="#1Cor.9.14" class="verse-number">14</a></sup> Так і Господь наказав проповідникам Євангелії жити з Євангелії.</p>
  <p class="verse" id="1Cor.9.15"><sup><a href="#1Cor.9.15" class="verse-number">15</a></sup> Але з того нічого не вжив я. А цього не писав я для того, щоб для мене так було. Бо мені краще вмерти, аніж щоб хто знівечив хвалу мою!</p>
  <p class="verse" id="1Cor.9.16"><sup><a href="#1Cor.9.16" class="verse-number">16</a></sup> Бо коли я звіщаю Євангелію, то нема чим хвалитись мені, це бо повинність моя. І горе мені, коли я не звіщаю Євангелії!</p>
  <p class="verse" id="1Cor.9.17"><sup><a href="#1Cor.9.17" class="verse-number">17</a></sup> Тож коли це роблю добровільно, я маю нагороду; коли ж недобровільно, то виконую службу доручену.</p>
  <p class="verse" id="1Cor.9.18"><sup><a href="#1Cor.9.18" class="verse-number">18</a></sup> Яка ж нагорода мені? Та, що, благовістячи, я безкорисливо проповідував Христову Євангелію, не використовуючи особистих прав щодо благовістя.</p>
  <p class="verse" id="1Cor.9.19"><sup><a href="#1Cor.9.19" class="verse-number">19</a></sup> Від усіх бувши вільний, я зробився рабом для всіх, щоб найбільше придбати.</p>
  <p class="verse" id="1Cor.9.20"><sup><a href="#1Cor.9.20" class="verse-number">20</a></sup> Для юдеїв я був, як юдей, щоб юдеїв придбати; для підзаконних був, як підзаконний, хоч сам підзаконним не бувши, щоб придбати підзаконних.</p>
  <p class="verse" id="1Cor.9.21"><sup><a href="#1Cor.9.21" class="verse-number">21</a></sup> Для тих, хто без Закону, я був беззаконний, не бувши беззаконний Богові, а законний Христові, щоб придбати беззаконних.</p>
  <p class="verse" id="1Cor.9.22"><sup><a href="#1Cor.9.22" class="verse-number">22</a></sup> Для слабих, як слабий, щоб придбати слабих. Для всіх я був усе, щоб спасти бодай деяких.</p>
  <p class="verse" id="1Cor.9.23"><sup><a href="#1Cor.9.23" class="verse-number">23</a></sup> А це я роблю для Євангелії, щоб стати її спільником.</p>
  <p class="verse" id="1Cor.9.24"><sup><a href="#1Cor.9.24" class="verse-number">24</a></sup> Хіба ви не знаєте, що ті, хто на перегонах біжить, усі біжать, але нагороду приймає один? Біжіть так, щоб одержали ви!</p>
  <p class="verse" id="1Cor.9.25"><sup><a href="#1Cor.9.25" class="verse-number">25</a></sup> І кожен змагун від усього стримується; вони ж щоб тлінний прийняти вінок, але ми щоб нетлінний.</p>
  <p class="verse" id="1Cor.9.26"><sup><a href="#1Cor.9.26" class="verse-number">26</a></sup> Тож біжу я не так, немов на непевне, борюся не так, немов би повітря б'ючи.</p>
  <p class="verse" id="1Cor.9.27"><sup><a href="#1Cor.9.27" class="verse-number">27</a></sup> Але вмертвляю й неволю я тіло своє, щоб, звіщаючи іншим, не стати самому негідним.</p>
  <h2>Chapter 10</h2>
  <p class="verse" id="1Cor.10.1"><sup><a href="#1Cor.10.1" class="verse-number">1</a></sup> Не хочу я, браття, щоб ви не знали, що під хмарою всі отці наші були, і всі перейшли через море,</p>
  <p class="verse" id="1Cor.10.2"><sup><a href="#1Cor.10.2" class="verse-number">2</a></sup> і всі охристилися в хмарі та в морі в Мойсея,</p>
  <p class="verse" id="1Cor.10.3"><sup><a href="#1Cor.10.3" class="verse-number">3</a></sup> і всі їли ту саму поживу духовну,</p>
  <p class="verse" id="1Cor.10.4"><sup><a href="#1Cor.10.4" class="verse-number">4</a></sup> і пили всі той самий духовний напій, бо пили від духовної скелі, що йшла вслід за ними, а та скеля був Христос!</p>
  <p class="verse" id="1Cor.10.5"><sup><a href="#1Cor.10.5" class="verse-number">5</a></sup> Але їх багатьох не вподобав був Бог, бо понищив Він їх у пустині.</p>
  <p class="verse" id="1Cor.10.6"><sup><a href="#1Cor.10.6" class="verse-number">6</a></sup> А це були приклади нам, щоб ми пожадливі на зле не були, як були пожадливі й вони.</p>
  <p class="verse" id="1Cor.10.7"><sup><a href="#1Cor.10.7" class="verse-number">7</a></sup> Не будьте також ідолянами, як деякі з них, як написано: Люди сіли, щоб їсти та пити, і встали, щоб грати.</p>
  <p class="verse" id="1Cor.10.8"><sup><a href="#1Cor.10.8" class="verse-number">8</a></sup> Не станьмо чинити блуду, як деякі з них блудодіяли, і полягло їх одного дня двадцять три тисячі.</p>
  <p class="verse" id="1Cor.10.9"><sup><a href="#1Cor.10.9" class="verse-number">9</a></sup> Ані не випробовуймо Христа, як деякі з них випробовували, та й від зміїв загинули.</p>
  <p class="verse" id="1Cor.10.10"><sup><a href="#1Cor.10.10" class="verse-number">10</a></sup> Ані не нарікайте, як деякі з них нарікали, і загинули від погубителя.</p>
  <p class="verse" id="1Cor.10.11"><sup><a href="#1Cor.10.11" class="verse-number">11</a></sup> Усе це трапилось з ними, як приклади, а написане нам на науку, бо за нашого часу кінець віку прийшов.</p>
  <p class="verse" id="1Cor.10.12"><sup><a href="#1Cor.10.12" class="verse-number">12</a></sup> Тому то, хто думає, ніби стоїть він, нехай стережеться, щоб не впасти!</p>
  <p class="verse" id="1Cor.10.13"><sup><a href="#1Cor.10.13" class="verse-number">13</a></sup> Досягла вас спроба не інша, тільки людська; але вірний Бог, Який не попустить, щоб ви випробовувалися більше, ніж можете, але при спробі й полегшення дасть, щоб знести могли ви її.</p>
  <p class="verse" id="1Cor.10.14"><sup><a href="#1Cor.10.14" class="verse-number">14</a></sup> Тому, мої любі, утікайте від служіння ідолам.</p>
  <p class="verse" id="1Cor.10.15"><sup><a href="#1Cor.10.15" class="verse-number">15</a></sup> Кажу, як розумним; судіть самі, що кажу я.</p>
  <p class="verse" id="1Cor.10.16"><sup><a href="#1Cor.10.16" class="verse-number">16</a></sup> Чаша благословення, яку благословляємо, чи не спільнота то крови Христової? Хліб, який ломимо, чи не спільнота він тіла Христового?</p>
  <p class="verse" id="1Cor.10.17"><sup><a href="#1Cor.10.17" class="verse-number">17</a></sup> Тому що один хліб, тіло одне нас багато, бо ми всі спільники хліба одного.</p>
  <p class="verse" id="1Cor.10.18"><sup><a href="#1Cor.10.18" class="verse-number">18</a></sup> Погляньте на Ізраїля за тілом: чи ж ті, що жертви їдять, не спільники вівтаря?</p>
  <p class="verse" id="1Cor.10.19"><sup><a href="#1Cor.10.19" class="verse-number">19</a></sup> Тож що я кажу? Що ідольська жертва є щось? Чи що ідол є щось?</p>
  <p class="verse" id="1Cor.10.20"><sup><a href="#1Cor.10.20" class="verse-number">20</a></sup> Ні, але те, що в жертву приносять, демонам, а не Богові в жертву приносять. Я ж не хочу, щоб ви спільниками для демонів стали.</p>
  <p class="verse" id="1Cor.10.21"><sup><a href="#1Cor.10.21" class="verse-number">21</a></sup> Бо не можете пити чаші Господньої та чаші демонської; не можете бути спільниками Господнього столу й столу демонського.</p>
  <p class="verse" id="1Cor.10.22"><sup><a href="#1Cor.10.22" class="verse-number">22</a></sup> Чи ми дратуватимем Господа? Хіба ми потужніші за Нього?</p>
  <p class="verse" id="1Cor.10.23"><sup><a href="#1Cor.10.23" class="verse-number">23</a></sup> Усе мені можна, та не все на пожиток. Усе мені можна, та будує не все!</p>
  <p class="verse" id="1Cor.10.24"><sup><a href="#1Cor.10.24" class="verse-number">24</a></sup> Нехай не шукає ніхто свого власного, але кожен для ближнього!</p>
  <p class="verse" id="1Cor.10.25"><sup><a href="#1Cor.10.25" class="verse-number">25</a></sup> Їжте все, що на ятках м'ясних продається, за сумління зовсім не турбуючись,</p>
  <p class="verse" id="1Cor.10.26"><sup><a href="#1Cor.10.26" class="verse-number">26</a></sup> Бо Господня земля, і все, що на ній!</p>
  <p class="verse" id="1Cor.10.27"><sup><a href="#1Cor.10.27" class="verse-number">27</a></sup> Як покличе вас хтось із невіруючих, і ви захочете піти, їжте все, що дадуть вам, за сумління зовсім не турбуючись.</p>
  <p class="verse" id="1Cor.10.28"><sup><a href="#1Cor.10.28" class="verse-number">28</a></sup> Коли ж скаже вам хтось: Це ідольська жертва, не їжте тоді через того, хто сказав, та через сумління!</p>
  <p class="verse" id="1Cor.10.29"><sup><a href="#1Cor.10.29" class="verse-number">29</a></sup> Говорю ж не про власне сумління, але іншого, чого б моя воля судилась сумлінням чужим?</p>
  <p class="verse" id="1Cor.10.30"><sup><a href="#1Cor.10.30" class="verse-number">30</a></sup> Коли я стаю спільником їжі з подякою, чому мене зневажають за те, за що дякую я?</p>
  <p class="verse" id="1Cor.10.31"><sup><a href="#1Cor.10.31" class="verse-number">31</a></sup> Тож, коли ви їсте, чи коли ви п'єте, або коли інше що робите, усе на Божу славу робіть!</p>
  <p class="verse" id="1Cor.10.32"><sup><a href="#1Cor.10.32" class="verse-number">32</a></sup> Не робіть спокуси юдеям та гелленам, та Церкві Божій,</p>
  <p class="verse" id="1Cor.10.33"><sup><a href="#1Cor.10.33" class="verse-number">33</a></sup> як догоджую й я всім у всьому, не шукаючи в тому пожитку свого, але пожитку для багатьох, щоб спаслися вони.</p>
  <h2>Chapter 11</h2>
  <p class="verse" id="1Cor.11.1"><sup><a href="#1Cor.11.1" class="verse-number">1</a></sup> Будьте наслідувачами мене, як і я Христа!</p>
  <p class="verse" id="1Cor.11.2"><sup><a href="#1Cor.11.2" class="verse-number">2</a></sup> Похваляю ж вас, браття, що ви все моє пам'ятаєте, і заховуєте так передання, як я вам передав.</p>
  <p class="verse" id="1Cor.11.3"><sup><a href="#1Cor.11.3" class="verse-number">3</a></sup> Хочу ж я, щоб ви знали, що всякому чоловікові голова Христос, а жінці голова чоловік, голова ж Христові Бог.</p>
  <p class="verse" id="1Cor.11.4"><sup><a href="#1Cor.11.4" class="verse-number">4</a></sup> Кожен чоловік, що молиться чи пророкує з головою покритою, осоромлює він свою голову.</p>
  <p class="verse" id="1Cor.11.5"><sup><a href="#1Cor.11.5" class="verse-number">5</a></sup> І кожна жінка, що молиться чи пророкує з головою відкритою, осоромлює тим свою голову, бо це є те саме, як була б вона виголена.</p>
  <p class="verse" id="1Cor.11.6"><sup><a href="#1Cor.11.6" class="verse-number">6</a></sup> Бо коли жінка не покривається, хай стрижеться вона; коли ж жінці сором стригтися чи голитися, нехай покривається!</p>
  <p class="verse" id="1Cor.11.7"><sup><a href="#1Cor.11.7" class="verse-number">7</a></sup> Отож, чоловік покривати голови не повинен, бо він образ і слава Бога, а жінка чоловікові слава.</p>
  <p class="verse" id="1Cor.11.8"><sup><a href="#1Cor.11.8" class="verse-number">8</a></sup> Бо чоловік не походить від жінки, але жінка від чоловіка,</p>
  <p class="verse" id="1Cor.11.9"><sup><a href="#1Cor.11.9" class="verse-number">9</a></sup> не створений бо чоловік ради жінки, але жінка ради чоловіка.</p>
  <p class="verse" id="1Cor.11.10"><sup><a href="#1Cor.11.10" class="verse-number">10</a></sup> Тому жінка повина мати на голові знака влади над нею, ради Анголів.</p>
  <p class="verse" id="1Cor.11.11"><sup><a href="#1Cor.11.11" class="verse-number">11</a></sup> Одначе в Господі ані чоловік без жінки, ані жінка без чоловіка.</p>
  <p class="verse" id="1Cor.11.12"><sup><a href="#1Cor.11.12" class="verse-number">12</a></sup> Бо як жінка від чоловіка, так і чоловік через жінку; а все від Бога.</p>
  <p class="verse" id="1Cor.11.13"><sup><a href="#1Cor.11.13" class="verse-number">13</a></sup> Поміркуйте самі між собою, чи пристойне воно, щоб жінка молилася Богові непокрита?</p>
  <p class="verse" id="1Cor.11.14"><sup><a href="#1Cor.11.14" class="verse-number">14</a></sup> Чи ж природа сама вас не вчить, що коли чоловік запускає волосся, то безчестя для нього?</p>
  <p class="verse" id="1Cor.11.15"><sup><a href="#1Cor.11.15" class="verse-number">15</a></sup> Коли ж жінка косу запускає, це слава для неї, бо замість покривала дана коса їй.</p>
  <p class="verse" id="1Cor.11.16"><sup><a href="#1Cor.11.16" class="verse-number">16</a></sup> Коли ж хто сперечатися хоче, ми такого звичаю не маємо, ані Церкви Божі.</p>
  <p class="verse" id="1Cor.11.17"><sup><a href="#1Cor.11.17" class="verse-number">17</a></sup> Пропонуючи це вам, я не хвалю, що збираєтесь ви не на ліпше, а на гірше.</p>
  <p class="verse" id="1Cor.11.18"><sup><a href="#1Cor.11.18" class="verse-number">18</a></sup> Бо найперше, я чую, що як сходитесь ви на збори, то між вами бувають поділення, у що почасти я й вірю.</p>
  <p class="verse" id="1Cor.11.19"><sup><a href="#1Cor.11.19" class="verse-number">19</a></sup> Бо мусять між вами й поділи бути, щоб відкрились між вами й досвідчені.</p>
  <p class="verse" id="1Cor.11.20"><sup><a href="#1Cor.11.20" class="verse-number">20</a></sup> А далі, коли ви збираєтесь разом, то не на те, щоб їсти Господню Вечерю.</p>
  <p class="verse" id="1Cor.11.21"><sup><a href="#1Cor.11.21" class="verse-number">21</a></sup> Бо кожен спішить з'їсти власну вечерю, і один голодує, а другий впивається.</p>
  <p class="verse" id="1Cor.11.22"><sup><a href="#1Cor.11.22" class="verse-number">22</a></sup> Хіба ж ви не маєте хат, щоб їсти та пити? Чи ви зневажаєте Божу Церкву, і осоромлюєте немаючих? Що маю сказати вам? Чи за це похвалю вас? Не похвалю!</p>
  <p class="verse" id="1Cor.11.23"><sup><a href="#1Cor.11.23" class="verse-number">23</a></sup> Бо прийняв я від Господа, що й вам передав, що Господь Ісус ночі тієї, як виданий був, узяв хліб,</p>
  <p class="verse" id="1Cor.11.24"><sup><a href="#1Cor.11.24" class="verse-number">24</a></sup> подяку віддав, і переломив, і сказав: Прийміть, споживайте, це тіло Моє, що за вас ломається. Це робіть на спомин про Мене!</p>
  <p class="verse" id="1Cor.11.25"><sup><a href="#1Cor.11.25" class="verse-number">25</a></sup> Так само і чашу взяв Він по Вечері й сказав: Ця чаша Новий Заповіт у Моїй крові. Це робіть, коли тільки будете пити, на спомин про Мене!</p>
  <p class="verse" id="1Cor.11.26"><sup><a href="#1Cor.11.26" class="verse-number">26</a></sup> Бо кожного разу, як будете їсти цей хліб та чашу цю пити, смерть Господню звіщаєте, аж доки Він прийде.</p>
  <p class="verse" id="1Cor.11.27"><sup><a href="#1Cor.11.27" class="verse-number">27</a></sup> Тому то, хто їстиме хліб цей чи питиме чашу Господню негідно, буде винний супроти тіла та крови Господньої!</p>
  <p class="verse" id="1Cor.11.28"><sup><a href="#1Cor.11.28" class="verse-number">28</a></sup> Нехай же людина випробовує себе, і так нехай хліб їсть і з чаші хай п'є.</p>
  <p class="verse" id="1Cor.11.29"><sup><a href="#1Cor.11.29" class="verse-number">29</a></sup> Бо хто їсть і п'є негідно, не розважаючи про тіло, той суд собі їсть і п'є!</p>
  <p class="verse" id="1Cor.11.30"><sup><a href="#1Cor.11.30" class="verse-number">30</a></sup> Через це поміж вами багато недужих та хворих, і багато-хто заснули.</p>
  <p class="verse" id="1Cor.11.31"><sup><a href="#1Cor.11.31" class="verse-number">31</a></sup> Бо коли б ми самі судили себе, то засуджені ми не були б.</p>
  <p class="verse" id="1Cor.11.32"><sup><a href="#1Cor.11.32" class="verse-number">32</a></sup> Та засуджені від Господа, караємося, щоб нас не засуджено з світом.</p>
  <p class="verse" id="1Cor.11.33"><sup><a href="#1Cor.11.33" class="verse-number">33</a></sup> Ось тому, мої браття, сходячись на поживу, чекайте один одного.</p>
  <p class="verse" id="1Cor.11.34"><sup><a href="#1Cor.11.34" class="verse-number">34</a></sup> А коли хто голодний, нехай вдома він їсть, щоб не сходилися ви на осуд. А про інше, як прийду, заряджу.</p>
  <h2>Chapter 12</h2>
  <p class="verse" id="1Cor.12.1"><sup><a href="#1Cor.12.1" class="verse-number">1</a></sup> А щодо духовних дарів, то не хочу я, браття, щоб не відали ви.</p>
  <p class="verse" id="1Cor.12.2"><sup><a href="#1Cor.12.2" class="verse-number">2</a></sup> Знаєте, що коли ви поганами були, то ходили до німих ідолів, ніби воджено вас.</p>
  <p class="verse" id="1Cor.12.3"><sup><a href="#1Cor.12.3" class="verse-number">3</a></sup> Тому то кажу вам, що ніхто, хто говорить Духом Божим, не скаже: Нехай анатема буде на Ісуса, і не може сказати ніхто: Ісус то Господь, як тільки Духом Святим.</p>
  <p class="verse" id="1Cor.12.4"><sup><a href="#1Cor.12.4" class="verse-number">4</a></sup> Є різниця між дарами милости, Дух же той Самий.</p>
  <p class="verse" id="1Cor.12.5"><sup><a href="#1Cor.12.5" class="verse-number">5</a></sup> Є й різниця між служіннями, та Господь той же Самий.</p>
  <p class="verse" id="1Cor.12.6"><sup><a href="#1Cor.12.6" class="verse-number">6</a></sup> Є різниця й між діями, але Бог той же Самий, що в усіх робить усе.</p>
  <p class="verse" id="1Cor.12.7"><sup><a href="#1Cor.12.7" class="verse-number">7</a></sup> І кожному дається виявлення Духа на користь.</p>
  <p class="verse" id="1Cor.12.8"><sup><a href="#1Cor.12.8" class="verse-number">8</a></sup> Одному бо Духом дається слово мудрости, а другому слово знання тим же Духом,</p>
  <p class="verse" id="1Cor.12.9"><sup><a href="#1Cor.12.9" class="verse-number">9</a></sup> а іншому віра тим же Духом, а іншому дари вздоровлення тим же Духом,</p>
  <p class="verse" id="1Cor.12.10"><sup><a href="#1Cor.12.10" class="verse-number">10</a></sup> а іншому роблення чуд, а іншому пророкування, а іншому розпізнавання духів, а тому різні мови, а іншому вияснення мов.</p>
  <p class="verse" id="1Cor.12.11"><sup><a href="#1Cor.12.11" class="verse-number">11</a></sup> А все оце чинить один і той Самий Дух, уділяючи кожному осібно, як Він хоче.</p>
  <p class="verse" id="1Cor.12.12"><sup><a href="#1Cor.12.12" class="verse-number">12</a></sup> Бо як тіло одне, але має членів багато, усі ж члени тіла, хоч їх багато, то тіло одне, так і Христос.</p>
  <p class="verse" id="1Cor.12.13"><sup><a href="#1Cor.12.13" class="verse-number">13</a></sup> Бо ми всі одним Духом охрищені в тіло одне, чи то юдеї, чи геллени, чи раби, чи то вільні, і всі ми напоєні Духом одним.</p>
  <p class="verse" id="1Cor.12.14"><sup><a href="#1Cor.12.14" class="verse-number">14</a></sup> Бо тіло не є один член, а багато.</p>
  <p class="verse" id="1Cor.12.15"><sup><a href="#1Cor.12.15" class="verse-number">15</a></sup> Коли скаже нога, що я не від тіла, бо я не рука, то хіба через це не від тіла вона?</p>
  <p class="verse" id="1Cor.12.16"><sup><a href="#1Cor.12.16" class="verse-number">16</a></sup> І коли скаже вухо, що я не від тіла, бо я не око, то хіба через це не від тіла воно?</p>
  <p class="verse" id="1Cor.12.17"><sup><a href="#1Cor.12.17" class="verse-number">17</a></sup> Коли б оком було ціле тіло, то де був би слух? А коли б усе слух, то де був би нюх?</p>
  <p class="verse" id="1Cor.12.18"><sup><a href="#1Cor.12.18" class="verse-number">18</a></sup> Та нині Бог розклав члени в тілі, кожного з них, як хотів.</p>
  <p class="verse" id="1Cor.12.19"><sup><a href="#1Cor.12.19" class="verse-number">19</a></sup> Якби всі одним членом були, то де тіло було б?</p>
  <p class="verse" id="1Cor.12.20"><sup><a href="#1Cor.12.20" class="verse-number">20</a></sup> Отож, тепер членів багато, та тіло одне.</p>
  <p class="verse" id="1Cor.12.21"><sup><a href="#1Cor.12.21" class="verse-number">21</a></sup> Бо око не може сказати руці: Ти мені непотрібна; або голова знов ногам: Ви мені непотрібні.</p>
  <p class="verse" id="1Cor.12.22"><sup><a href="#1Cor.12.22" class="verse-number">22</a></sup> Але члени тіла, що здаються слабіші, значно більше потрібні.</p>
  <p class="verse" id="1Cor.12.23"><sup><a href="#1Cor.12.23" class="verse-number">23</a></sup> А тим, що вважаємо їх за зовсім нешановані в тілі, таким честь найбільшу приносимо, і бридкі наші члени отримують пристойність найбільшу,</p>
  <p class="verse" id="1Cor.12.24"><sup><a href="#1Cor.12.24" class="verse-number">24</a></sup> а нашим пристойним того не потрібно. Та Бог змішав тіло, і честь більшу дав нижчому членові,</p>
  <p class="verse" id="1Cor.12.25"><sup><a href="#1Cor.12.25" class="verse-number">25</a></sup> щоб поділення в тілі не було, а щоб члени однаково дбали один про одного.</p>
  <p class="verse" id="1Cor.12.26"><sup><a href="#1Cor.12.26" class="verse-number">26</a></sup> І коли терпить один член, то всі члени з ним терплять; і коли один член пошанований, то всі члени з ним тішаться.</p>
  <p class="verse" id="1Cor.12.27"><sup><a href="#1Cor.12.27" class="verse-number">27</a></sup> І ви тіло Христове, а зосібна ви члени!</p>
  <p class="verse" id="1Cor.12.28"><sup><a href="#1Cor.12.28" class="verse-number">28</a></sup> А інших поставив Бог у Церкві поперше апостолами, подруге пророками, потретє учителями, потім дав сили, також дари вздоровлення, допомоги, управління, різні мови.</p>
  <p class="verse" id="1Cor.12.29"><sup><a href="#1Cor.12.29" class="verse-number">29</a></sup> Чи ж усі апостоли? Чи ж усі пророки? Чи ж усі вчителі? Чи ж усі сили чудодійні?</p>
  <p class="verse" id="1Cor.12.30"><sup><a href="#1Cor.12.30" class="verse-number">30</a></sup> Чи ж усі мають дари вздоровлення? Чи ж мовами всі розмовляють? Чи ж усі виясняють?</p>
  <p class="verse" id="1Cor.12.31"><sup><a href="#1Cor.12.31" class="verse-number">31</a></sup> Тож дбайте ревно про ліпші дари, а я вам покажу путь іще кращу!</p>
  <h2>Chapter 13</h2>
  <p class="verse" id="1Cor.13.1"><sup><a href="#1Cor.13.1" class="verse-number">1</a></sup> Коли я говорю мовами людськими й ангольськими, та любови не маю, то став я як мідь та дзвінка або бубон гудячий!</p>
  <p class="verse" id="1Cor.13.2"><sup><a href="#1Cor.13.2" class="verse-number">2</a></sup> І коли маю дара пророкувати, і знаю всі таємниці й усе знання, і коли маю всю віру, щоб навіть гори переставляти, та любови не маю, то я ніщо!</p>
  <p class="verse" id="1Cor.13.3"><sup><a href="#1Cor.13.3" class="verse-number">3</a></sup> І коли я роздам усі маєтки свої, і коли я віддам своє тіло на спалення, та любови не маю, то пожитку не матиму жадного!</p>
  <p class="verse" id="1Cor.13.4"><sup><a href="#1Cor.13.4" class="verse-number">4</a></sup> Любов довготерпить, любов милосердствує, не заздрить, любов не величається, не надимається,</p>
  <p class="verse" id="1Cor.13.5"><sup><a href="#1Cor.13.5" class="verse-number">5</a></sup> не поводиться нечемно, не шукає тільки свого, не рветься до гніву, не думає лихого,</p>
  <p class="verse" id="1Cor.13.6"><sup><a href="#1Cor.13.6" class="verse-number">6</a></sup> не радіє з неправди, але тішиться правдою,</p>
  <p class="verse" id="1Cor.13.7"><sup><a href="#1Cor.13.7" class="verse-number">7</a></sup> усе зносить, вірить у все, сподівається всього, усе терпить!</p>
  <p class="verse" id="1Cor.13.8"><sup><a href="#1Cor.13.8" class="verse-number">8</a></sup> Ніколи любов не перестає! Хоч пророцтва й існують, та припиняться, хоч мови існують, замовкнуть, хоч існує знання, та скасується.</p>
  <p class="verse" id="1Cor.13.9"><sup><a href="#1Cor.13.9" class="verse-number">9</a></sup> Бо ми знаємо частинно, і пророкуємо частинно;</p>
  <p class="verse" id="1Cor.13.10"><sup><a href="#1Cor.13.10" class="verse-number">10</a></sup> коли ж досконале настане, тоді зупиниться те, що частинне.</p>
  <p class="verse" id="1Cor.13.11"><sup><a href="#1Cor.13.11" class="verse-number">11</a></sup> Коли я дитиною був, то я говорив, як дитина, як дитина я думав, розумів, як дитина. Коли ж мужем я став, то відкинув дитяче.</p>
  <p class="verse" id="1Cor.13.12"><sup><a href="#1Cor.13.12" class="verse-number">12</a></sup> Отож, тепер бачимо ми ніби у дзеркалі, у загадці, але потім обличчям в обличчя; тепер розумію частинно, а потім пізнаю, як і пізнаний я.</p>
  <p class="verse" id="1Cor.13.13"><sup><a href="#1Cor.13.13" class="verse-number">13</a></sup> А тепер залишаються віра, надія, любов, оці три. А найбільша між ними любов!</p>
  <h2>Chapter 14</h2>
  <p class="verse" id="1Cor.14.1"><sup><a href="#1Cor.14.1" class="verse-number">1</a></sup> Дбайте про любов, і про духовне пильнуйте, а найбільше щоб пророкувати.</p>
  <p class="verse" id="1Cor.14.2"><sup><a href="#1Cor.14.2" class="verse-number">2</a></sup> Як говорить хто чужою мовою, той не людям говорить, а Богові, бо ніхто його не розуміє, і він духом говорить таємне.</p>
  <p class="verse" id="1Cor.14.3"><sup><a href="#1Cor.14.3" class="verse-number">3</a></sup> А хто пророкує, той людям говорить на збудування, і на умовлення, і на розраду.</p>
  <p class="verse" id="1Cor.14.4"><sup><a href="#1Cor.14.4" class="verse-number">4</a></sup> Як говорить хто чужою мовою, той будує тільки самого себе, а хто пророкує, той Церкву будує.</p>
  <p class="verse" id="1Cor.14.5"><sup><a href="#1Cor.14.5" class="verse-number">5</a></sup> Я ж хочу, щоб мовами говорили всі, а ліпше щоб пророкували: більший бо той, хто пророкує, аніж той, хто говорить мовами, хібащо пояснює, щоб будувалася Церква.</p>
  <p class="verse" id="1Cor.14.6"><sup><a href="#1Cor.14.6" class="verse-number">6</a></sup> А тепер, як прийду я до вас, браття, і до вас говорити буду чужою мовою, то який вам пожиток зроблю, коли не поясню вам чи то відкриттям, чи знанням, чи пророцтвом, чи наукою?</p>
  <p class="verse" id="1Cor.14.7"><sup><a href="#1Cor.14.7" class="verse-number">7</a></sup> Бо навіть і речі бездушні, що звук видають, як сопілка чи лютня, коли б не видавали вони різних звуків, як пізнати б тоді, що бринить або грає?</p>
  <p class="verse" id="1Cor.14.8"><sup><a href="#1Cor.14.8" class="verse-number">8</a></sup> Бо коли сурма звук невиразний дає, хто до бою готовитись буде?</p>
  <p class="verse" id="1Cor.14.9"><sup><a href="#1Cor.14.9" class="verse-number">9</a></sup> Так і ви, коли мовою не подасте зрозумілого слова, як пізнати, що кажете? Ви говоритимете на вітер!</p>
  <p class="verse" id="1Cor.14.10"><sup><a href="#1Cor.14.10" class="verse-number">10</a></sup> Як багато, наприклад, різних мов є на світі, і жадна з них не без значення!</p>
  <p class="verse" id="1Cor.14.11"><sup><a href="#1Cor.14.11" class="verse-number">11</a></sup> І коли я не знатиму значення слів, то я буду чужинцем промовцеві, і промовець чужинцем мені.</p>
  <p class="verse" id="1Cor.14.12"><sup><a href="#1Cor.14.12" class="verse-number">12</a></sup> Так і ви, що пильнуєте про духовні дари, дбайте, щоб збагачуватись через них на збудування Церкви!</p>
  <p class="verse" id="1Cor.14.13"><sup><a href="#1Cor.14.13" class="verse-number">13</a></sup> Ось тому, хто говорить чужою мовою, нехай молиться, щоб умів виясняти.</p>
  <p class="verse" id="1Cor.14.14"><sup><a href="#1Cor.14.14" class="verse-number">14</a></sup> Бо коли я молюся чужою мовою, то молиться дух мій, а мій розум без плоду!</p>
  <p class="verse" id="1Cor.14.15"><sup><a href="#1Cor.14.15" class="verse-number">15</a></sup> Ну, то що ж? Буду молитися духом, і буду молитися й розумом, співатиму духом, і співатиму й розумом.</p>
  <p class="verse" id="1Cor.14.16"><sup><a href="#1Cor.14.16" class="verse-number">16</a></sup> Бо коли благословлятимеш духом, то як той, що займає місце простої людини, промовить амінь на подяку твою? Не знає бо він, що ти кажеш.</p>
  <p class="verse" id="1Cor.14.17"><sup><a href="#1Cor.14.17" class="verse-number">17</a></sup> Ти дякуєш добре, але не будується інший.</p>
  <p class="verse" id="1Cor.14.18"><sup><a href="#1Cor.14.18" class="verse-number">18</a></sup> Дякую Богові моєму, розмовляю я мовами більше всіх вас.</p>
  <p class="verse" id="1Cor.14.19"><sup><a href="#1Cor.14.19" class="verse-number">19</a></sup> Але в Церкві волію п'ять слів зрозумілих сказати, щоб і інших навчити, аніж десять тисяч слів чужою мовою!</p>
  <p class="verse" id="1Cor.14.20"><sup><a href="#1Cor.14.20" class="verse-number">20</a></sup> Браття, не будьте дітьми своїм розумом, будьте в лихому дітьми, а в розумі досконалими будьте!</p>
  <p class="verse" id="1Cor.14.21"><sup><a href="#1Cor.14.21" class="verse-number">21</a></sup> У Законі написано: Іншими мовами й іншими устами Я говоритиму людям оцим, та Мене вони й так не послухають, каже Господь.</p>
  <p class="verse" id="1Cor.14.22"><sup><a href="#1Cor.14.22" class="verse-number">22</a></sup> Отож, мови існують на знак не для віруючих, але для невіруючих, а пророцтво для віруючих, а не для невіруючих.</p>
  <p class="verse" id="1Cor.14.23"><sup><a href="#1Cor.14.23" class="verse-number">23</a></sup> А як зійдеться Церква вся разом, і всі говоритимуть чужими мовами, і ввійдуть туди й сторонні чи невіруючі, чи ж не скажуть вони, що біснуєтесь ви?</p>
  <p class="verse" id="1Cor.14.24"><sup><a href="#1Cor.14.24" class="verse-number">24</a></sup> Коли ж усі пророкують, а ввійде якийсь невіруючий чи сторонній, то всі докоряють йому, усі судять його,</p>
  <p class="verse" id="1Cor.14.25"><sup><a href="#1Cor.14.25" class="verse-number">25</a></sup> і так таємниці серця його виявляються, і так він падає ницьма і вклоняється Богові й каже: Бог справді між вами!</p>
  <p class="verse" id="1Cor.14.26"><sup><a href="#1Cor.14.26" class="verse-number">26</a></sup> То що ж, браття? Коли сходитесь ви, то кожен із вас псалом має, має науку, має мову, об'явлення має, має вияснення, нехай буде все це на збудування!</p>
  <p class="verse" id="1Cor.14.27"><sup><a href="#1Cor.14.27" class="verse-number">27</a></sup> Як говорить хто чужою мовою, говоріть по двох, чи найбільше по трьох, і то за чергою, а один нехай перекладає!</p>
  <p class="verse" id="1Cor.14.28"><sup><a href="#1Cor.14.28" class="verse-number">28</a></sup> А коли б не було перекладача, то нехай він у Церкві мовчить, а говорить нехай собі й Богові!</p>
  <p class="verse" id="1Cor.14.29"><sup><a href="#1Cor.14.29" class="verse-number">29</a></sup> А пророки нехай промовляють по двох чи по трьох, а інші нехай розпізнають.</p>
  <p class="verse" id="1Cor.14.30"><sup><a href="#1Cor.14.30" class="verse-number">30</a></sup> Коли ж відкриття буде іншому з тих, хто сидить, нехай перший замовкне!</p>
  <p class="verse" id="1Cor.14.31"><sup><a href="#1Cor.14.31" class="verse-number">31</a></sup> Бо можете пророкувати ви всі по одному, щоб училися всі й усі тішилися!</p>
  <p class="verse" id="1Cor.14.32"><sup><a href="#1Cor.14.32" class="verse-number">32</a></sup> І коряться духи пророчі пророкам,</p>
  <p class="verse" id="1Cor.14.33"><sup><a href="#1Cor.14.33" class="verse-number">33</a></sup> бо Бог не є Богом безладу, але миру. Як по всіх Церквах у святих,</p>
  <p class="verse" id="1Cor.14.34"><sup><a href="#1Cor.14.34" class="verse-number">34</a></sup> нехай у Церкві мовчать жінки ваші! Бо їм говорити не позволено, тільки коритись, як каже й Закон.</p>
  <p class="verse" id="1Cor.14.35"><sup><a href="#1Cor.14.35" class="verse-number">35</a></sup> Коли ж вони хочуть навчитись чогось, нехай вдома питають своїх чоловіків, непристойно бо жінці говорити в Церкві!</p>
  <p class="verse" id="1Cor.14.36"><sup><a href="#1Cor.14.36" class="verse-number">36</a></sup> Хіба вийшло від вас Слово Боже? Чи прийшло воно тільки до вас?</p>
  <p class="verse" id="1Cor.14.37"><sup><a href="#1Cor.14.37" class="verse-number">37</a></sup> Коли хто вважає себе за пророка або за духовного, нехай розуміє, що я пишу вам, бо Господня це заповідь!</p>
  <p class="verse" id="1Cor.14.38"><sup><a href="#1Cor.14.38" class="verse-number">38</a></sup> Коли б же хто не розумів, нехай не розуміє!</p>
  <p class="verse" id="1Cor.14.39"><sup><a href="#1Cor.14.39" class="verse-number">39</a></sup> Отож, браття мої, майте ревність пророкувати, та не бороніть говорити й мовами!</p>
  <p class="verse" id="1Cor.14.40"><sup><a href="#1Cor.14.40" class="verse-number">40</a></sup> Але все нехай буде добропристойно і статечно!</p>
  <h2>Chapter 15</h2>
  <p class="verse" id="1Cor.15.1"><sup><a href="#1Cor.15.1" class="verse-number">1</a></sup> Звіщаю ж вам, браття, Євангелію, яку я вам благовістив, і яку прийняли ви, в якій і стоїте,</p>
  <p class="verse" id="1Cor.15.2"><sup><a href="#1Cor.15.2" class="verse-number">2</a></sup> Якою й спасаєтесь, коли пам'ятаєте, яким словом я благовістив вам, якщо тільки ви ввірували не наосліп.</p>
  <p class="verse" id="1Cor.15.3"><sup><a href="#1Cor.15.3" class="verse-number">3</a></sup> Бо я передав вам найперш, що й прийняв, що Христос був умер ради наших гріхів за Писанням,</p>
  <p class="verse" id="1Cor.15.4"><sup><a href="#1Cor.15.4" class="verse-number">4</a></sup> і що Він був похований, і що третього дня Він воскрес за Писанням,</p>
  <p class="verse" id="1Cor.15.5"><sup><a href="#1Cor.15.5" class="verse-number">5</a></sup> і що з'явився Він Кифі, потім Дванадцятьом.</p>
  <p class="verse" id="1Cor.15.6"><sup><a href="#1Cor.15.6" class="verse-number">6</a></sup> А потім з'явився нараз більше як п'ятистам браттям, що більшість із них живе й досі, а дехто й спочили.</p>
  <p class="verse" id="1Cor.15.7"><sup><a href="#1Cor.15.7" class="verse-number">7</a></sup> Потому з'явився Він Якову, опісля усім апостолам.</p>
  <p class="verse" id="1Cor.15.8"><sup><a href="#1Cor.15.8" class="verse-number">8</a></sup> А по всіх Він з'явився й мені, мов якому недородкові.</p>
  <p class="verse" id="1Cor.15.9"><sup><a href="#1Cor.15.9" class="verse-number">9</a></sup> Я бо найменший з апостолів, що негідний зватись апостолом, бо я переслідував був Божу Церкву.</p>
  <p class="verse" id="1Cor.15.10"><sup><a href="#1Cor.15.10" class="verse-number">10</a></sup> Та благодаттю Божою я те, що є, і благодать Його, що в мені, не даремна була, але я працював більше всіх їх, правда не я, але Божа благодать, що зо мною вона.</p>
  <p class="verse" id="1Cor.15.11"><sup><a href="#1Cor.15.11" class="verse-number">11</a></sup> Тож чи я, чи вони, ми так проповідуємо, і так ви ввірували.</p>
  <p class="verse" id="1Cor.15.12"><sup><a href="#1Cor.15.12" class="verse-number">12</a></sup> Коли ж про Христа проповідується, що воскрес Він із мертвих, як же дехто між вами говорять, що немає воскресення мертвих?</p>
  <p class="verse" id="1Cor.15.13"><sup><a href="#1Cor.15.13" class="verse-number">13</a></sup> Як немає ж воскресення мертвих, то й Христос не воскрес!</p>
  <p class="verse" id="1Cor.15.14"><sup><a href="#1Cor.15.14" class="verse-number">14</a></sup> оли ж бо Христос не воскрес, то проповідь наша даремна, даремна також віра ваша!</p>
  <p class="verse" id="1Cor.15.15"><sup><a href="#1Cor.15.15" class="verse-number">15</a></sup> Ми знайшлися б тоді неправдивими свідками Божими, бо про Бога ми свідчили, що воскресив Він Христа, Якого Він не воскресив, якщо не воскресають померлі.</p>
  <p class="verse" id="1Cor.15.16"><sup><a href="#1Cor.15.16" class="verse-number">16</a></sup> Бо як мертві не воскресають, то й Христос не воскрес!</p>
  <p class="verse" id="1Cor.15.17"><sup><a href="#1Cor.15.17" class="verse-number">17</a></sup> Коли ж бо Христос не воскрес, тоді віра ваша даремна, ви в своїх ще гріхах,</p>
  <p class="verse" id="1Cor.15.18"><sup><a href="#1Cor.15.18" class="verse-number">18</a></sup> тоді то загинули й ті, що в Христі упокоїлись!</p>
  <p class="verse" id="1Cor.15.19"><sup><a href="#1Cor.15.19" class="verse-number">19</a></sup> Коли ми надіємося на Христа тільки в цьому житті, то ми найнещасніші від усіх людей!</p>
  <p class="verse" id="1Cor.15.20"><sup><a href="#1Cor.15.20" class="verse-number">20</a></sup> Та нині Христос воскрес із мертвих, первісток серед покійних.</p>
  <p class="verse" id="1Cor.15.21"><sup><a href="#1Cor.15.21" class="verse-number">21</a></sup> Смерть бо через людину, і через Людину воскресення мертвих.</p>
  <p class="verse" id="1Cor.15.22"><sup><a href="#1Cor.15.22" class="verse-number">22</a></sup> Бо так, як в Адамі вмирають усі, так само в Христі всі оживуть,</p>
  <p class="verse" id="1Cor.15.23"><sup><a href="#1Cor.15.23" class="verse-number">23</a></sup> кожен у своєму порядку: первісток Христос, потім ті, що Христові, під час Його приходу.</p>
  <p class="verse" id="1Cor.15.24"><sup><a href="#1Cor.15.24" class="verse-number">24</a></sup> А потому кінець, коли Він передасть царство Богові й Отцеві, коли Він зруйнує всякий уряд, і владу всяку та силу.</p>
  <p class="verse" id="1Cor.15.25"><sup><a href="#1Cor.15.25" class="verse-number">25</a></sup> Бо належить Йому царювати, аж доки Він не покладе всіх Своїх ворогів під ногами Своїми!</p>
  <p class="verse" id="1Cor.15.26"><sup><a href="#1Cor.15.26" class="verse-number">26</a></sup> Як ворог останній смерть знищиться,</p>
  <p class="verse" id="1Cor.15.27"><sup><a href="#1Cor.15.27" class="verse-number">27</a></sup> бо під ноги Його Він усе впокорив. Коли ж каже, що впокорено все, то ясно, що все, окрім Того, Хто впокорив Йому все.</p>
  <p class="verse" id="1Cor.15.28"><sup><a href="#1Cor.15.28" class="verse-number">28</a></sup> А коли Йому все Він упокорить, тоді й Сам Син упокориться Тому, Хто все впокорив Йому, щоб Бог був у всьому все.</p>
  <p class="verse" id="1Cor.15.29"><sup><a href="#1Cor.15.29" class="verse-number">29</a></sup> Бо що зроблять ті, хто христяться ради мертвих? Коли мертві не воскресають зовсім, то нащо вони ради мертвих і христяться?</p>
  <p class="verse" id="1Cor.15.30"><sup><a href="#1Cor.15.30" class="verse-number">30</a></sup> Для чого й ми повсякчас наражаємось на небезпеки?</p>
  <p class="verse" id="1Cor.15.31"><sup><a href="#1Cor.15.31" class="verse-number">31</a></sup> Я щодень умираю. Так свідчу, браття, вашою хвалою, що маю її в Христі Ісусі, Господі нашім.</p>
  <p class="verse" id="1Cor.15.32"><sup><a href="#1Cor.15.32" class="verse-number">32</a></sup> Коли я зо звірами боровся в Ефесі, яка мені по-людському користь, коли мертві не воскресають? Будем їсти та пити, бо ми взавтра вмрем!...</p>
  <p class="verse" id="1Cor.15.33"><sup><a href="#1Cor.15.33" class="verse-number">33</a></sup> Не дайте себе звести, товариство лихе псує добрі звичаї!</p>
  <p class="verse" id="1Cor.15.34"><sup><a href="#1Cor.15.34" class="verse-number">34</a></sup> Протверезіться правдиво, та й не грішіть, бо деякі Бога не знають, говорю вам на сором!</p>
  <p class="verse" id="1Cor.15.35"><sup><a href="#1Cor.15.35" class="verse-number">35</a></sup> Але дехто скаже: Як мертві воскреснуть? І в якім тілі прийдуть?</p>
  <p class="verse" id="1Cor.15.36"><sup><a href="#1Cor.15.36" class="verse-number">36</a></sup> Нерозумний, що ти сієш, те не оживе, як не вмре.</p>
  <p class="verse" id="1Cor.15.37"><sup><a href="#1Cor.15.37" class="verse-number">37</a></sup> І коли сієш, то сієш не тіло майбутнє, але голе зерно, яке трапиться, пшениці або чого іншого,</p>
  <p class="verse" id="1Cor.15.38"><sup><a href="#1Cor.15.38" class="verse-number">38</a></sup> і Бог йому тіло дає, як захоче, і кожному зерняті тіло його.</p>
  <p class="verse" id="1Cor.15.39"><sup><a href="#1Cor.15.39" class="verse-number">39</a></sup> Не кожне тіло однакове тіло, але ж інше в людей, та інше тіло в скотини, та інше тіло в пташок, та інше у риб.</p>
  <p class="verse" id="1Cor.15.40"><sup><a href="#1Cor.15.40" class="verse-number">40</a></sup> Є небесні тіла й тіла земні, але ж інша слава небесним, а інша земним.</p>
  <p class="verse" id="1Cor.15.41"><sup><a href="#1Cor.15.41" class="verse-number">41</a></sup> Інша слава для сонця, та інша слава для місяця, та інша слава для зір, бо зоря від зорі відрізняється славою!</p>
  <p class="verse" id="1Cor.15.42"><sup><a href="#1Cor.15.42" class="verse-number">42</a></sup> Так само й воскресення мертвих: сіється в тління, в нетління встає,</p>
  <p class="verse" id="1Cor.15.43"><sup><a href="#1Cor.15.43" class="verse-number">43</a></sup> сіється в неславу, у славі встає, сіється в немочі, у силі встає,</p>
  <p class="verse" id="1Cor.15.44"><sup><a href="#1Cor.15.44" class="verse-number">44</a></sup> сіється тіло звичайне, встає тіло духовне. Є тіло звичайне, є й тіло духовне.</p>
  <p class="verse" id="1Cor.15.45"><sup><a href="#1Cor.15.45" class="verse-number">45</a></sup> Так і написано: Перша людина Адам став душею живою, а останній Адам то дух оживляючий.</p>
  <p class="verse" id="1Cor.15.46"><sup><a href="#1Cor.15.46" class="verse-number">46</a></sup> Та не перше духовне, але звичайне, а потім духовне.</p>
  <p class="verse" id="1Cor.15.47"><sup><a href="#1Cor.15.47" class="verse-number">47</a></sup> Перша людина з землі, земна, друга Людина із неба Господь.</p>
  <p class="verse" id="1Cor.15.48"><sup><a href="#1Cor.15.48" class="verse-number">48</a></sup> Який земний, такі й земні, і Який небесний, такі й небесні.</p>
  <p class="verse" id="1Cor.15.49"><sup><a href="#1Cor.15.49" class="verse-number">49</a></sup> І, як носили ми образ земного, так і образ небесного будемо носити.</p>
  <p class="verse" id="1Cor.15.50"><sup><a href="#1Cor.15.50" class="verse-number">50</a></sup> І це скажу, браття, що тіло й кров посісти Божого Царства не можуть, ані тління нетління не посяде.</p>
  <p class="verse" id="1Cor.15.51"><sup><a href="#1Cor.15.51" class="verse-number">51</a></sup> Ось кажу я вам таємницю: не всі ми заснемо, та всі перемінимось,</p>
  <p class="verse" id="1Cor.15.52"><sup><a href="#1Cor.15.52" class="verse-number">52</a></sup> раптом, як оком змигнути, при останній сурмі: бо засурмить вона і мертві воскреснуть, а ми перемінимось!...</p>
  <p class="verse" id="1Cor.15.53"><sup><a href="#1Cor.15.53" class="verse-number">53</a></sup> Мусить бо тлінне оце зодягнутись в нетління, а смертне оце зодягтися в безсмертя.</p>
  <p class="verse" id="1Cor.15.54"><sup><a href="#1Cor.15.54" class="verse-number">54</a></sup> А коли оце тлінне в нетління зодягнеться, і оце смертне в безсмертя зодягнеться, тоді збудеться слово написане: Поглинута смерть перемогою!</p>
  <p class="verse" id="1Cor.15.55"><sup><a href="#1Cor.15.55" class="verse-number">55</a></sup> Де, смерте, твоя перемога? Де твоє, смерте, жало?</p>
  <p class="verse" id="1Cor.15.56"><sup><a href="#1Cor.15.56" class="verse-number">56</a></sup> Жало ж смерти то гріх, а сила гріха то Закон.</p>
  <p class="verse" id="1Cor.15.57"><sup><a href="#1Cor.15.57" class="verse-number">57</a></sup> А Богові дяка, що Він Господом нашим Ісусом Христом перемогу нам дав.</p>
  <p class="verse" id="1Cor.15.58"><sup><a href="#1Cor.15.58" class="verse-number">58</a></sup> Отож, брати любі мої, будьте міцні, непохитні, збагачуйтесь завжди в Господньому ділі, знаючи, що ваша праця не марнотна у Господі!</p>
  <h2>Chapter 16</h2>
  <p class="verse" id="1Cor.16.1"><sup><a href="#1Cor.16.1" class="verse-number">1</a></sup> А щодо складок на святих, то й ви робіть так, як я постановив для Церков галатійських.</p>
  <p class="verse" id="1Cor.16.2"><sup><a href="#1Cor.16.2" class="verse-number">2</a></sup> А першого дня в тижні нехай кожен із вас відкладає собі та збирає, згідно з тим, як ведеться йому, щоб складок не робити тоді, аж коли я прийду.</p>
  <p class="verse" id="1Cor.16.3"><sup><a href="#1Cor.16.3" class="verse-number">3</a></sup> А коли я прийду, тоді тих, кого виберете, тих пошлю я з листами, щоб вони ваш дар любови віднесли до Єрусалиму.</p>
  <p class="verse" id="1Cor.16.4"><sup><a href="#1Cor.16.4" class="verse-number">4</a></sup> А коли ж і мені випадатиме йти, то зо мною підуть.</p>
  <p class="verse" id="1Cor.16.5"><sup><a href="#1Cor.16.5" class="verse-number">5</a></sup> Я прибуду до вас, коли перейду Македонію, бо проходжу через Македонію.</p>
  <p class="verse" id="1Cor.16.6"><sup><a href="#1Cor.16.6" class="verse-number">6</a></sup> А в вас, коли трапиться, я поживу або й перезимую, щоб мене провели ви, куди я піду.</p>
  <p class="verse" id="1Cor.16.7"><sup><a href="#1Cor.16.7" class="verse-number">7</a></sup> Не хочу я бачитись з вами тепер мимохідь, але сподіваюся деякий час перебути у вас, як дозволить Господь.</p>
  <p class="verse" id="1Cor.16.8"><sup><a href="#1Cor.16.8" class="verse-number">8</a></sup> А в Ефесі пробуду я до П'ятдесятниці,</p>
  <p class="verse" id="1Cor.16.9"><sup><a href="#1Cor.16.9" class="verse-number">9</a></sup> бо двері великі й широкі мені відчинилися, та багато противників...</p>
  <p class="verse" id="1Cor.16.10"><sup><a href="#1Cor.16.10" class="verse-number">10</a></sup> Коли ж прийде до вас Тимофій, то пильнуйте, щоб він був безпечний у вас, бо діло Господнє він робить, як і я.</p>
  <p class="verse" id="1Cor.16.11"><sup><a href="#1Cor.16.11" class="verse-number">11</a></sup> Тому то нехай ним ніхто не погорджує, але відпровадьте його з миром, щоб прийшов він до мене, бо чекаю його з братами.</p>
  <p class="verse" id="1Cor.16.12"><sup><a href="#1Cor.16.12" class="verse-number">12</a></sup> А щодо брата Аполлоса, то я дуже благав був його, щоб прийшов до вас з братами, та охоти не мав він прибути тепер, але прийде, як матиме час відповідний.</p>
  <p class="verse" id="1Cor.16.13"><sup><a href="#1Cor.16.13" class="verse-number">13</a></sup> Пильнуйте, стійте у вірі, будьте мужні, будьте міцні,</p>
  <p class="verse" id="1Cor.16.14"><sup><a href="#1Cor.16.14" class="verse-number">14</a></sup> хай з любов'ю все робиться в вас!</p>
  <p class="verse" id="1Cor.16.15"><sup><a href="#1Cor.16.15" class="verse-number">15</a></sup> Благаю ж вас, браття, знаєте ви дім Степанів, що в Ахаї він первісток, і що службі святим присвятились вони,</p>
  <p class="verse" id="1Cor.16.16"><sup><a href="#1Cor.16.16" class="verse-number">16</a></sup> і ви підкоряйтесь таким, також кожному, хто помагає та працює.</p>
  <p class="verse" id="1Cor.16.17"><sup><a href="#1Cor.16.17" class="verse-number">17</a></sup> Я тішусь з приходу Степана, і Фортуната, і Ахаїка, бо вашу відсутність вони заступили,</p>
  <p class="verse" id="1Cor.16.18"><sup><a href="#1Cor.16.18" class="verse-number">18</a></sup> бо вони заспокоїли духа мого й вашого. Тож шануйте таких!</p>
  <p class="verse" id="1Cor.16.19"><sup><a href="#1Cor.16.19" class="verse-number">19</a></sup> Вітають вас азійські Церкви; Акила й Прискилла з домашньою Церквою їхньою гаряче вітають у Господі вас.</p>
  <p class="verse" id="1Cor.16.20"><sup><a href="#1Cor.16.20" class="verse-number">20</a></sup> Вітають вас усі брати. Вітайте один одного святим поцілунком.</p>
  <p class="verse" id="1Cor.16.21"><sup><a href="#1Cor.16.21" class="verse-number">21</a></sup> Привітання моєю рукою Павловою.</p>
  <p class="verse" id="1Cor.16.22"><sup><a href="#1Cor.16.22" class="verse-number">22</a></sup> Коли хто не любить Господа, нехай буде проклятий! Марана та!</p>
  <p class="verse" id="1Cor.16.23"><sup><a href="#1Cor.16.23" class="verse-number">23</a></sup> Благодать Господа нашого Ісуса нехай буде з вами!</p>
  <p class="verse" id="1Cor.16.24"><sup><a href="#1Cor.16.24" class="verse-number">24</a></sup> Любов моя з вами всіма у Христі Ісусі, амінь!</p>
</body>
</html>
