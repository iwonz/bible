<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Приповісті</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>Приповісті</h1>
  <h2>Chapter 1</h2>
  <p class="verse" id="Prov.1.1"><sup><a href="#Prov.1.1" class="verse-number">1</a></sup> Приповісті Соломона, сина Давидового, царя Ізраїлевого,</p>
  <p class="verse" id="Prov.1.2"><sup><a href="#Prov.1.2" class="verse-number">2</a></sup> щоб пізнати премудрість і карність, щоб зрозуміти розсудні слова,</p>
  <p class="verse" id="Prov.1.3"><sup><a href="#Prov.1.3" class="verse-number">3</a></sup> щоб прийняти напоумлення мудрости, праведности, і права й простоти,</p>
  <p class="verse" id="Prov.1.4"><sup><a href="#Prov.1.4" class="verse-number">4</a></sup> щоб мудрости дати простодушним, юнакові пізнання й розважність.</p>
  <p class="verse" id="Prov.1.5"><sup><a href="#Prov.1.5" class="verse-number">5</a></sup> Хай послухає мудрий і примножить науку, а розумний здобуде хай мудрих думок,</p>
  <p class="verse" id="Prov.1.6"><sup><a href="#Prov.1.6" class="verse-number">6</a></sup> щоб пізнати ту приповість та загадкове говорення, слова мудреців та їхні загадки.</p>
  <p class="verse" id="Prov.1.7"><sup><a href="#Prov.1.7" class="verse-number">7</a></sup> Страх Господній початок премудрости, нерозумні погорджують мудрістю та напучуванням.</p>
  <p class="verse" id="Prov.1.8"><sup><a href="#Prov.1.8" class="verse-number">8</a></sup> Послухай, мій сину, напучення батька свого, і не відкидай науки матері своєї,</p>
  <p class="verse" id="Prov.1.9"><sup><a href="#Prov.1.9" class="verse-number">9</a></sup> вони бо хороший вінок для твоєї голови, і прикраса на шию твою.</p>
  <p class="verse" id="Prov.1.10"><sup><a href="#Prov.1.10" class="verse-number">10</a></sup> Мій сину, як грішники будуть тебе намовляти, то з ними не згоджуйся ти!</p>
  <p class="verse" id="Prov.1.11"><sup><a href="#Prov.1.11" class="verse-number">11</a></sup> Якщо скажуть вони: Ходи з нами, чатуймо на кров, безпричинно засядьмо на неповинного,</p>
  <p class="verse" id="Prov.1.12"><sup><a href="#Prov.1.12" class="verse-number">12</a></sup> живих поковтаймо ми їх, як шеол, та здорових, як тих, які сходять до гробу!</p>
  <p class="verse" id="Prov.1.13"><sup><a href="#Prov.1.13" class="verse-number">13</a></sup> Ми знайдемо всіляке багатство цінне, переповнимо здобиччю наші хати.</p>
  <p class="verse" id="Prov.1.14"><sup><a href="#Prov.1.14" class="verse-number">14</a></sup> Жеребок свій ти кинеш із нами, буде саква одна для всіх нас,</p>
  <p class="verse" id="Prov.1.15"><sup><a href="#Prov.1.15" class="verse-number">15</a></sup> сину мій, не ходи ти дорогою з ними, спини ногу свою від їхньої стежки,</p>
  <p class="verse" id="Prov.1.16"><sup><a href="#Prov.1.16" class="verse-number">16</a></sup> бо біжать їхні ноги на зло, і поспішають, щоб кров проливати!</p>
  <p class="verse" id="Prov.1.17"><sup><a href="#Prov.1.17" class="verse-number">17</a></sup> Бож надармо поставлена сітка на очах усього крилатого:</p>
  <p class="verse" id="Prov.1.18"><sup><a href="#Prov.1.18" class="verse-number">18</a></sup> то вони на кров власну чатують, засідають на душу свою!</p>
  <p class="verse" id="Prov.1.19"><sup><a href="#Prov.1.19" class="verse-number">19</a></sup> Такі то дороги усіх, хто заздрий чужого добра: воно бере душу свого власника!</p>
  <p class="verse" id="Prov.1.20"><sup><a href="#Prov.1.20" class="verse-number">20</a></sup> Кличе мудрість на вулиці, на площах свій голос дає,</p>
  <p class="verse" id="Prov.1.21"><sup><a href="#Prov.1.21" class="verse-number">21</a></sup> на шумливих місцях проповідує, у місті при входах до брам вона каже слова свої:</p>
  <p class="verse" id="Prov.1.22"><sup><a href="#Prov.1.22" class="verse-number">22</a></sup> Доки ви, нерозумні, глупоту любитимете? Аж доки насмішники будуть кохатись собі в глузуванні, а безглузді ненавидіти будуть знання?</p>
  <p class="verse" id="Prov.1.23"><sup><a href="#Prov.1.23" class="verse-number">23</a></sup> Зверніться но ви до картання мого, ось я виллю вам духа свого, сповіщу вам слова свої!</p>
  <p class="verse" id="Prov.1.24"><sup><a href="#Prov.1.24" class="verse-number">24</a></sup> Бо кликала я, та відмовились ви, простягла була руку свою, та ніхто не прислухувався!</p>
  <p class="verse" id="Prov.1.25"><sup><a href="#Prov.1.25" class="verse-number">25</a></sup> І всю раду мою ви відкинули, картання ж мого не схотіли!</p>
  <p class="verse" id="Prov.1.26"><sup><a href="#Prov.1.26" class="verse-number">26</a></sup> Тож у вашім нещасті сміятися буду і я, насміхатися буду, як прийде ваш страх.</p>
  <p class="verse" id="Prov.1.27"><sup><a href="#Prov.1.27" class="verse-number">27</a></sup> Коли прийде ваш страх, немов вихор, і привалиться ваше нещастя, мов буря, як прийде недоля та утиск на вас,</p>
  <p class="verse" id="Prov.1.28"><sup><a href="#Prov.1.28" class="verse-number">28</a></sup> тоді кликати будуть мене, але не відповім, будуть шукати мене, та не знайдуть мене,</p>
  <p class="verse" id="Prov.1.29"><sup><a href="#Prov.1.29" class="verse-number">29</a></sup> за те, що науку зненавиділи, і не вибрали страху Господнього,</p>
  <p class="verse" id="Prov.1.30"><sup><a href="#Prov.1.30" class="verse-number">30</a></sup> не хотіли поради моєї, погорджували всіма моїми докорами!</p>
  <p class="verse" id="Prov.1.31"><sup><a href="#Prov.1.31" class="verse-number">31</a></sup> І тому хай їдять вони з плоду дороги своєї, а з порад своїх хай насищаються,</p>
  <p class="verse" id="Prov.1.32"><sup><a href="#Prov.1.32" class="verse-number">32</a></sup> бо відступство безумних заб'є їх, і безпечність безтямних їх вигубить!</p>
  <p class="verse" id="Prov.1.33"><sup><a href="#Prov.1.33" class="verse-number">33</a></sup> А хто мене слухає, той буде жити безпечно, і буде спокійний від страху перед злом!</p>
  <h2>Chapter 2</h2>
  <p class="verse" id="Prov.2.1"><sup><a href="#Prov.2.1" class="verse-number">1</a></sup> Сину мій, якщо приймеш слова мої ти, а накази мої при собі заховаєш,</p>
  <p class="verse" id="Prov.2.2"><sup><a href="#Prov.2.2" class="verse-number">2</a></sup> щоб слухало мудрости вухо твоє, своє серце прихилиш до розуму,</p>
  <p class="verse" id="Prov.2.3"><sup><a href="#Prov.2.3" class="verse-number">3</a></sup> якщо до розсудку ти кликати будеш, до розуму кликатимеш своїм голосом,</p>
  <p class="verse" id="Prov.2.4"><sup><a href="#Prov.2.4" class="verse-number">4</a></sup> якщо будеш шукати його, немов срібла, і будеш його ти пошукувати, як тих схованих скарбів,</p>
  <p class="verse" id="Prov.2.5"><sup><a href="#Prov.2.5" class="verse-number">5</a></sup> тоді зрозумієш страх Господній, і знайдеш ти Богопізнання,</p>
  <p class="verse" id="Prov.2.6"><sup><a href="#Prov.2.6" class="verse-number">6</a></sup> бо Господь дає мудрість, з Його уст знання й розум!</p>
  <p class="verse" id="Prov.2.7"><sup><a href="#Prov.2.7" class="verse-number">7</a></sup> Він спасіння ховає для щирих, мов щит той для тих, хто в невинності ходить,</p>
  <p class="verse" id="Prov.2.8"><sup><a href="#Prov.2.8" class="verse-number">8</a></sup> щоб справедливих стежок стерегти, і береже Він дорогу Своїх богобійних!</p>
  <p class="verse" id="Prov.2.9"><sup><a href="#Prov.2.9" class="verse-number">9</a></sup> Тоді ти збагнеш справедливість та право, і простоту, всіляку дорогу добра,</p>
  <p class="verse" id="Prov.2.10"><sup><a href="#Prov.2.10" class="verse-number">10</a></sup> бо мудрість увійде до серця твого, і буде приємне знання для твоєї душі!</p>
  <p class="verse" id="Prov.2.11"><sup><a href="#Prov.2.11" class="verse-number">11</a></sup> розважність тоді тебе пильнуватиме, розум тебе стерегтиме,</p>
  <p class="verse" id="Prov.2.12"><sup><a href="#Prov.2.12" class="verse-number">12</a></sup> щоб тебе врятувати від злої дороги, від людини, що каже лукаве,</p>
  <p class="verse" id="Prov.2.13"><sup><a href="#Prov.2.13" class="verse-number">13</a></sup> від тих, хто стежки простоти покидає, щоб ходити дорогами темряви,</p>
  <p class="verse" id="Prov.2.14"><sup><a href="#Prov.2.14" class="verse-number">14</a></sup> що тішаться, роблячи зло, що радіють крутійствами злого,</p>
  <p class="verse" id="Prov.2.15"><sup><a href="#Prov.2.15" class="verse-number">15</a></sup> що стежки їхні круті, і відходять своїми путями,</p>
  <p class="verse" id="Prov.2.16"><sup><a href="#Prov.2.16" class="verse-number">16</a></sup> щоб тебе врятувати від блудниці, від чужинки, що мовить м'якенькі слова,</p>
  <p class="verse" id="Prov.2.17"><sup><a href="#Prov.2.17" class="verse-number">17</a></sup> що покинула друга юнацтва свого, а про заповіт свого Бога забула,</p>
  <p class="verse" id="Prov.2.18"><sup><a href="#Prov.2.18" class="verse-number">18</a></sup> вона бо із домом своїм западеться у смерть, а стежки її до померлих,</p>
  <p class="verse" id="Prov.2.19"><sup><a href="#Prov.2.19" class="verse-number">19</a></sup> ніхто, хто входить до неї, не вернеться, і стежки життя не досягне,</p>
  <p class="verse" id="Prov.2.20"><sup><a href="#Prov.2.20" class="verse-number">20</a></sup> щоб ходив ти дорогою добрих, і стежки справедливих беріг!</p>
  <p class="verse" id="Prov.2.21"><sup><a href="#Prov.2.21" class="verse-number">21</a></sup> Бо замешкають праведні землю, і невинні зостануться в ній,</p>
  <p class="verse" id="Prov.2.22"><sup><a href="#Prov.2.22" class="verse-number">22</a></sup> а безбожні з землі будуть вигублені, і повириваються з неї невірні!</p>
  <h2>Chapter 3</h2>
  <p class="verse" id="Prov.3.1"><sup><a href="#Prov.3.1" class="verse-number">1</a></sup> Сину мій, не забудь ти моєї науки, і нехай мої заповіді стережуть твоє серце,</p>
  <p class="verse" id="Prov.3.2"><sup><a href="#Prov.3.2" class="verse-number">2</a></sup> бо примножать для тебе вони довготу твоїх днів, і років життя та спокою!</p>
  <p class="verse" id="Prov.3.3"><sup><a href="#Prov.3.3" class="verse-number">3</a></sup> Милість та правда нехай не залишать тебе, прив'яжи їх до шиї своєї, напиши їх на таблиці серця свого,</p>
  <p class="verse" id="Prov.3.4"><sup><a href="#Prov.3.4" class="verse-number">4</a></sup> і знайдеш ти ласку та добру премудрість в очах Бога й людини!</p>
  <p class="verse" id="Prov.3.5"><sup><a href="#Prov.3.5" class="verse-number">5</a></sup> Надійся на Господа всім своїм серцем, а на розум свій не покладайся!</p>
  <p class="verse" id="Prov.3.6"><sup><a href="#Prov.3.6" class="verse-number">6</a></sup> Пізнавай ти Його на всіх дорогах своїх, і Він випростує твої стежки.</p>
  <p class="verse" id="Prov.3.7"><sup><a href="#Prov.3.7" class="verse-number">7</a></sup> Не будь мудрий у власних очах, бійся Господа та ухиляйся від злого!</p>
  <p class="verse" id="Prov.3.8"><sup><a href="#Prov.3.8" class="verse-number">8</a></sup> Це буде ліком для тіла твого, напоєм для костей твоїх.</p>
  <p class="verse" id="Prov.3.9"><sup><a href="#Prov.3.9" class="verse-number">9</a></sup> Шануй Господа із маєтку свого, і з початку всіх плодів своїх,</p>
  <p class="verse" id="Prov.3.10"><sup><a href="#Prov.3.10" class="verse-number">10</a></sup> і будуть комори твої переповнені ситістю, а чавила твої будуть переливатись вином молодим!</p>
  <p class="verse" id="Prov.3.11"><sup><a href="#Prov.3.11" class="verse-number">11</a></sup> Мій сину, карання Господнього не відкидай, і картання Його не вважай тягарем,</p>
  <p class="verse" id="Prov.3.12"><sup><a href="#Prov.3.12" class="verse-number">12</a></sup> бо кого Господь любить, картає того, і кохає, немов батько сина!</p>
  <p class="verse" id="Prov.3.13"><sup><a href="#Prov.3.13" class="verse-number">13</a></sup> Блаженна людина, що мудрість знайшла, і людина, що розум одержала,</p>
  <p class="verse" id="Prov.3.14"><sup><a href="#Prov.3.14" class="verse-number">14</a></sup> бо ліпше надбання її від надбання срібла, і від щирого золота ліпший прибуток її,</p>
  <p class="verse" id="Prov.3.15"><sup><a href="#Prov.3.15" class="verse-number">15</a></sup> дорожча за перли вона, і всіляке жадання твоє не зрівняється з нею.</p>
  <p class="verse" id="Prov.3.16"><sup><a href="#Prov.3.16" class="verse-number">16</a></sup> Довгість днів у правиці її, багатство та слава в лівиці її.</p>
  <p class="verse" id="Prov.3.17"><sup><a href="#Prov.3.17" class="verse-number">17</a></sup> Дороги її то дороги приємности, всі стежки її мир.</p>
  <p class="verse" id="Prov.3.18"><sup><a href="#Prov.3.18" class="verse-number">18</a></sup> Вона дерево життя для тих, хто тримається міцно її, і блаженний, хто держить її!</p>
  <p class="verse" id="Prov.3.19"><sup><a href="#Prov.3.19" class="verse-number">19</a></sup> Господь мудрістю землю заклав, небо розумом міцно поставив.</p>
  <p class="verse" id="Prov.3.20"><sup><a href="#Prov.3.20" class="verse-number">20</a></sup> Знанням Його порозкривались безодні, і кроплять росою ті хмари.</p>
  <p class="verse" id="Prov.3.21"><sup><a href="#Prov.3.21" class="verse-number">21</a></sup> Мій сину, нехай від очей твоїх це не відходить, стережи добрий розум і розважність,</p>
  <p class="verse" id="Prov.3.22"><sup><a href="#Prov.3.22" class="verse-number">22</a></sup> і вони будуть життям для твоєї душі, і прикрасою шиї твоєї,</p>
  <p class="verse" id="Prov.3.23"><sup><a href="#Prov.3.23" class="verse-number">23</a></sup> Тоді підеш безпечно своєю дорогою, а нога твоя не спотикнеться!</p>
  <p class="verse" id="Prov.3.24"><sup><a href="#Prov.3.24" class="verse-number">24</a></sup> Якщо покладешся не будеш боятись, а ляжеш, то буде приємний твій сон.</p>
  <p class="verse" id="Prov.3.25"><sup><a href="#Prov.3.25" class="verse-number">25</a></sup> Не будеш боятися наглого страху, ні бурі безбожних, як прийде,</p>
  <p class="verse" id="Prov.3.26"><sup><a href="#Prov.3.26" class="verse-number">26</a></sup> бо твоєю надією буде Господь, і Він пильнуватиме ногу твою, щоб вона не зловилась у пастку!</p>
  <p class="verse" id="Prov.3.27"><sup><a href="#Prov.3.27" class="verse-number">27</a></sup> Не стримуй добра потребуючому, коли в силі твоєї руки це вчинити,</p>
  <p class="verse" id="Prov.3.28"><sup><a href="#Prov.3.28" class="verse-number">28</a></sup> не кажи своїм ближнім: Іди, і знову прийди, а взавтра я дам, коли маєш з собою.</p>
  <p class="verse" id="Prov.3.29"><sup><a href="#Prov.3.29" class="verse-number">29</a></sup> Не виорюй лихого на свого ближнього, коли він безпечно з тобою сидить.</p>
  <p class="verse" id="Prov.3.30"><sup><a href="#Prov.3.30" class="verse-number">30</a></sup> Не сварися з людиною дармо, якщо злого вона не вчинила тобі.</p>
  <p class="verse" id="Prov.3.31"><sup><a href="#Prov.3.31" class="verse-number">31</a></sup> Не заздри насильникові, і ні однієї з доріг його не вибирай,</p>
  <p class="verse" id="Prov.3.32"><sup><a href="#Prov.3.32" class="verse-number">32</a></sup> бо бридить Господь крутіями, а з праведними в Нього дружба.</p>
  <p class="verse" id="Prov.3.33"><sup><a href="#Prov.3.33" class="verse-number">33</a></sup> Прокляття Господнє на домі безбожного, а мешкання праведних Він благословить,</p>
  <p class="verse" id="Prov.3.34"><sup><a href="#Prov.3.34" class="verse-number">34</a></sup> з насмішників Він насміхається, а покірливим милість дає.</p>
  <p class="verse" id="Prov.3.35"><sup><a href="#Prov.3.35" class="verse-number">35</a></sup> Мудрі славу вспадковують, а нерозумні носитимуть сором.</p>
  <h2>Chapter 4</h2>
  <p class="verse" id="Prov.4.1"><sup><a href="#Prov.4.1" class="verse-number">1</a></sup> Послухайте, діти, напучення батькового, і прислухайтеся, щоб навчитися розуму,</p>
  <p class="verse" id="Prov.4.2"><sup><a href="#Prov.4.2" class="verse-number">2</a></sup> бо даю я вам добру науку: закона мого не кидайте,</p>
  <p class="verse" id="Prov.4.3"><sup><a href="#Prov.4.3" class="verse-number">3</a></sup> бо сином у батька свого я був, пещений й єдиний у неньки своєї.</p>
  <p class="verse" id="Prov.4.4"><sup><a href="#Prov.4.4" class="verse-number">4</a></sup> І навчав він мене, і мені говорив: Нехай держиться серце твоє моїх слів, стережи мої заповіді та й живи!</p>
  <p class="verse" id="Prov.4.5"><sup><a href="#Prov.4.5" class="verse-number">5</a></sup> Здобудь мудрість, здобудь собі розум, не забудь, і не цурайся слів моїх уст,</p>
  <p class="verse" id="Prov.4.6"><sup><a href="#Prov.4.6" class="verse-number">6</a></sup> не кидай її й вона буде тебе стерегти! Кохай ти її й вона буде тебе пильнувати!</p>
  <p class="verse" id="Prov.4.7"><sup><a href="#Prov.4.7" class="verse-number">7</a></sup> Початок премудрости мудрість здобудь, а за ввесь свій маєток здобудь собі розуму!</p>
  <p class="verse" id="Prov.4.8"><sup><a href="#Prov.4.8" class="verse-number">8</a></sup> Тримай її високо і підійме тебе, ушанує тебе, як її ти пригорнеш:</p>
  <p class="verse" id="Prov.4.9"><sup><a href="#Prov.4.9" class="verse-number">9</a></sup> вона дасть голові твоїй гарний вінок, пишну корону тобі подарує!</p>
  <p class="verse" id="Prov.4.10"><sup><a href="#Prov.4.10" class="verse-number">10</a></sup> Послухай, мій сину, й бери ти слова мої, і помножаться роки твойого життя,</p>
  <p class="verse" id="Prov.4.11"><sup><a href="#Prov.4.11" class="verse-number">11</a></sup> дороги премудрости вчу я тебе, стежками прямими проваджу тебе:</p>
  <p class="verse" id="Prov.4.12"><sup><a href="#Prov.4.12" class="verse-number">12</a></sup> коли підеш, то крок твій не буде тісний, а коли побіжиш не спіткнешся!</p>
  <p class="verse" id="Prov.4.13"><sup><a href="#Prov.4.13" class="verse-number">13</a></sup> Міцно тримайся напучування, не лишай, його стережи, воно бо життя твоє!</p>
  <p class="verse" id="Prov.4.14"><sup><a href="#Prov.4.14" class="verse-number">14</a></sup> На стежку безбожних не йди, і не ходи на дорогу лихих,</p>
  <p class="verse" id="Prov.4.15"><sup><a href="#Prov.4.15" class="verse-number">15</a></sup> покинь ти її, не йди нею, усунься від неї й мини,</p>
  <p class="verse" id="Prov.4.16"><sup><a href="#Prov.4.16" class="verse-number">16</a></sup> бо вони не заснуть, якщо злого не вчинять, відійметься сон їм, як не зроблять кому, щоб спіткнувся!...</p>
  <p class="verse" id="Prov.4.17"><sup><a href="#Prov.4.17" class="verse-number">17</a></sup> Бо вони хліб безбожжя їдять, і вино грабежу попивають.</p>
  <p class="verse" id="Prov.4.18"><sup><a href="#Prov.4.18" class="verse-number">18</a></sup> А путь праведних ніби те світло ясне, що світить все більше та більш аж до повного дня!</p>
  <p class="verse" id="Prov.4.19"><sup><a href="#Prov.4.19" class="verse-number">19</a></sup> Дорога ж безбожних як темність: не знають, об що спотикнуться...</p>
  <p class="verse" id="Prov.4.20"><sup><a href="#Prov.4.20" class="verse-number">20</a></sup> Мій сину, прислухуйся до моїх слів, до речей моїх ухо своє нахили!</p>
  <p class="verse" id="Prov.4.21"><sup><a href="#Prov.4.21" class="verse-number">21</a></sup> Нехай не відійдуть вони від очей твоїх, бережи їх в середині серця свого!</p>
  <p class="verse" id="Prov.4.22"><sup><a href="#Prov.4.22" class="verse-number">22</a></sup> Бо життя вони тим, хто їх знайде, а для тіла усього його лікування.</p>
  <p class="verse" id="Prov.4.23"><sup><a href="#Prov.4.23" class="verse-number">23</a></sup> Над усе, що лише стережеться, серце своє стережи, бо з нього походить життя.</p>
  <p class="verse" id="Prov.4.24"><sup><a href="#Prov.4.24" class="verse-number">24</a></sup> Відкинь ти від себе лукавство уст, віддали ти від себе крутійство губ.</p>
  <p class="verse" id="Prov.4.25"><sup><a href="#Prov.4.25" class="verse-number">25</a></sup> Нехай дивляться очі твої уперед, а повіки твої нехай перед тобою простують.</p>
  <p class="verse" id="Prov.4.26"><sup><a href="#Prov.4.26" class="verse-number">26</a></sup> Стежку ніг своїх вирівняй, і стануть міцні всі дороги твої:</p>
  <p class="verse" id="Prov.4.27"><sup><a href="#Prov.4.27" class="verse-number">27</a></sup> не вступайся ні вправо, ні вліво, усунь свою ногу від зла!</p>
  <h2>Chapter 5</h2>
  <p class="verse" id="Prov.5.1"><sup><a href="#Prov.5.1" class="verse-number">1</a></sup> Мій сину, на мудрість мою уважай, нахили своє ухо до мого розуму,</p>
  <p class="verse" id="Prov.5.2"><sup><a href="#Prov.5.2" class="verse-number">2</a></sup> щоб розважність ти міг стерегти, а пізнання хай уста твої стережуть!</p>
  <p class="verse" id="Prov.5.3"><sup><a href="#Prov.5.3" class="verse-number">3</a></sup> Бо крапають солодощ губи блудниці, а уста її від оливи масніші,</p>
  <p class="verse" id="Prov.5.4"><sup><a href="#Prov.5.4" class="verse-number">4</a></sup> та гіркий їй кінець, мов полин, гострий, як меч обосічний,</p>
  <p class="verse" id="Prov.5.5"><sup><a href="#Prov.5.5" class="verse-number">5</a></sup> її ноги до смерти спускаються, шеолу тримаються кроки її!</p>
  <p class="verse" id="Prov.5.6"><sup><a href="#Prov.5.6" class="verse-number">6</a></sup> Вона путь життя не урівнює, її стежки непевні, і цього не знає вона.</p>
  <p class="verse" id="Prov.5.7"><sup><a href="#Prov.5.7" class="verse-number">7</a></sup> Тож тепер, мої діти, мене ви послухайте, не відходьте від слів моїх уст:</p>
  <p class="verse" id="Prov.5.8"><sup><a href="#Prov.5.8" class="verse-number">8</a></sup> віддали ти від неї дорогу свою, і не зближайсь до дверей її дому,</p>
  <p class="verse" id="Prov.5.9"><sup><a href="#Prov.5.9" class="verse-number">9</a></sup> щоб слави своєї ти іншим не дав, а роки свої для жорстокого,</p>
  <p class="verse" id="Prov.5.10"><sup><a href="#Prov.5.10" class="verse-number">10</a></sup> щоб чужі не наситились сили твоєї й маєтку твого в чужім домі!...</p>
  <p class="verse" id="Prov.5.11"><sup><a href="#Prov.5.11" class="verse-number">11</a></sup> І будеш стогнати при своєму кінці, як знеможеться тіло твоє й твої сили,</p>
  <p class="verse" id="Prov.5.12"><sup><a href="#Prov.5.12" class="verse-number">12</a></sup> і скажеш: Як ненавидів я те напучування, а картання те серце моє відкидало!</p>
  <p class="verse" id="Prov.5.13"><sup><a href="#Prov.5.13" class="verse-number">13</a></sup> І не слухав я голосу своїх учителів, і уха свого не схиляв до наставників...</p>
  <p class="verse" id="Prov.5.14"><sup><a href="#Prov.5.14" class="verse-number">14</a></sup> Трохи не був я при кожному злому, в середині збору й громади!...</p>
  <p class="verse" id="Prov.5.15"><sup><a href="#Prov.5.15" class="verse-number">15</a></sup> Пий воду з криниці своєї, і текуче з свого колодязя:</p>
  <p class="verse" id="Prov.5.16"><sup><a href="#Prov.5.16" class="verse-number">16</a></sup> чи ж мають на вулицю вилиті бути джерела твої, а на площі потоки твоєї води?</p>
  <p class="verse" id="Prov.5.17"><sup><a href="#Prov.5.17" class="verse-number">17</a></sup> Нехай вони будуть для тебе, для тебе самого, а не для чужих із тобою!</p>
  <p class="verse" id="Prov.5.18"><sup><a href="#Prov.5.18" class="verse-number">18</a></sup> Хай твоє джерело буде благословенне, і радій через жінку твоїх юних літ,</p>
  <p class="verse" id="Prov.5.19"><sup><a href="#Prov.5.19" class="verse-number">19</a></sup> вона ланя любовна та серна прекрасна, її перса напоять тебе кожночасно, впивайся ж назавжди коханням її!</p>
  <p class="verse" id="Prov.5.20"><sup><a href="#Prov.5.20" class="verse-number">20</a></sup> І нащо, мій сину, ти маєш впиватись блудницею, і нащо ти будеш пригортати груди чужинки?</p>
  <p class="verse" id="Prov.5.21"><sup><a href="#Prov.5.21" class="verse-number">21</a></sup> Бож перед очима Господніми всі дороги людини, і стежки її всі Він рівняє:</p>
  <p class="verse" id="Prov.5.22"><sup><a href="#Prov.5.22" class="verse-number">22</a></sup> власні провини безбожного схоплять його, і повороззям свого гріха буде зв'язаний він,</p>
  <p class="verse" id="Prov.5.23"><sup><a href="#Prov.5.23" class="verse-number">23</a></sup> помиратиме він без напучування, і буде блукати в великій глупоті своїй!...</p>
  <h2>Chapter 6</h2>
  <p class="verse" id="Prov.6.1"><sup><a href="#Prov.6.1" class="verse-number">1</a></sup> Мій сину, якщо поручився ти за свого ближнього, дав руку свою за чужого,</p>
  <p class="verse" id="Prov.6.2"><sup><a href="#Prov.6.2" class="verse-number">2</a></sup> ти попався до пастки з-за слів своїх уст, схоплений ти із-за слів своїх уст!</p>
  <p class="verse" id="Prov.6.3"><sup><a href="#Prov.6.3" class="verse-number">3</a></sup> Учини тоді це, сину мій, та рятуйсь, бо впав ти до рук свого ближнього: іди, впади в порох, і на ближніх своїх напирай,</p>
  <p class="verse" id="Prov.6.4"><sup><a href="#Prov.6.4" class="verse-number">4</a></sup> не дай сну своїм очам, і дрімання повікам своїм,</p>
  <p class="verse" id="Prov.6.5"><sup><a href="#Prov.6.5" class="verse-number">5</a></sup> рятуйся, як серна, з руки, і як птах із руки птахолова!</p>
  <p class="verse" id="Prov.6.6"><sup><a href="#Prov.6.6" class="verse-number">6</a></sup> Іди до мурашки, лінюху, поглянь на дороги її й помудрій:</p>
  <p class="verse" id="Prov.6.7"><sup><a href="#Prov.6.7" class="verse-number">7</a></sup> нема в неї володаря, ані урядника, ані правителя;</p>
  <p class="verse" id="Prov.6.8"><sup><a href="#Prov.6.8" class="verse-number">8</a></sup> вона заготовлює літом свій хліб, збирає в жнива свою їжу.</p>
  <p class="verse" id="Prov.6.9"><sup><a href="#Prov.6.9" class="verse-number">9</a></sup> Аж доки, лінюху, ти будеш вилежуватись, коли ти зо сну свого встанеш?</p>
  <p class="verse" id="Prov.6.10"><sup><a href="#Prov.6.10" class="verse-number">10</a></sup> Ще трохи поспати, подрімати ще трохи, руки трохи зложити, щоб полежати,</p>
  <p class="verse" id="Prov.6.11"><sup><a href="#Prov.6.11" class="verse-number">11</a></sup> і прийде, немов волоцюга, твоя незаможність, і злидні твої, як озброєний муж!...</p>
  <p class="verse" id="Prov.6.12"><sup><a href="#Prov.6.12" class="verse-number">12</a></sup> Людина нікчемна, чоловік злочинний, він ходить з лукавими устами,</p>
  <p class="verse" id="Prov.6.13"><sup><a href="#Prov.6.13" class="verse-number">13</a></sup> він моргає очима своїми, шургає своїми ногами, знаки подає пальцями своїми,</p>
  <p class="verse" id="Prov.6.14"><sup><a href="#Prov.6.14" class="verse-number">14</a></sup> в його серці лукавство виорює зло кожночасно, сварки розсіває,</p>
  <p class="verse" id="Prov.6.15"><sup><a href="#Prov.6.15" class="verse-number">15</a></sup> тому нагло приходить погибіль його, буде раптом побитий і ліку нема!</p>
  <p class="verse" id="Prov.6.16"><sup><a href="#Prov.6.16" class="verse-number">16</a></sup> Оцих шість ненавидить Господь, а ці сім то гидота душі Його:</p>
  <p class="verse" id="Prov.6.17"><sup><a href="#Prov.6.17" class="verse-number">17</a></sup> очі пишні, брехливий язик, і руки, що кров неповинну ллють,</p>
  <p class="verse" id="Prov.6.18"><sup><a href="#Prov.6.18" class="verse-number">18</a></sup> серце, що плекає злочинні думки, ноги, що сквапно біжать на лихе,</p>
  <p class="verse" id="Prov.6.19"><sup><a href="#Prov.6.19" class="verse-number">19</a></sup> свідок брехливий, що брехні роздмухує, і хто розсіває сварки між братів!</p>
  <p class="verse" id="Prov.6.20"><sup><a href="#Prov.6.20" class="verse-number">20</a></sup> Стережи, сину мій, заповідь батька свого, і не відкидай науки матері своєї!</p>
  <p class="verse" id="Prov.6.21"><sup><a href="#Prov.6.21" class="verse-number">21</a></sup> Прив'яжи їх на серці своєму назавжди, повісь їх на шиї своїй!</p>
  <p class="verse" id="Prov.6.22"><sup><a href="#Prov.6.22" class="verse-number">22</a></sup> Вона буде провадити тебе у ході, стерегтиме тебе, коли будеш лежати, а пробудишся мовити буде до тебе!</p>
  <p class="verse" id="Prov.6.23"><sup><a href="#Prov.6.23" class="verse-number">23</a></sup> Бо заповідь Божа світильник, а наука то світло, дорога ж життя то навчальні картання,</p>
  <p class="verse" id="Prov.6.24"><sup><a href="#Prov.6.24" class="verse-number">24</a></sup> щоб тебе стерегти від злосливої жінки, від облесливого язика чужинки.</p>
  <p class="verse" id="Prov.6.25"><sup><a href="#Prov.6.25" class="verse-number">25</a></sup> Не жадай її вроди у серці своїм, і тебе хай не візьме своїми повіками,</p>
  <p class="verse" id="Prov.6.26"><sup><a href="#Prov.6.26" class="verse-number">26</a></sup> бо вартість розпусної жінки то боханець хліба, а жінка заміжня вловлює душу цінну...</p>
  <p class="verse" id="Prov.6.27"><sup><a href="#Prov.6.27" class="verse-number">27</a></sup> Чи візьме людина огонь на лоно своє, і одіж її не згорить?</p>
  <p class="verse" id="Prov.6.28"><sup><a href="#Prov.6.28" class="verse-number">28</a></sup> Чи буде людина ходити по вугіллю розпаленому, і не попаляться ноги її?</p>
  <p class="verse" id="Prov.6.29"><sup><a href="#Prov.6.29" class="verse-number">29</a></sup> Так і той, хто вчащає до жінки свого ближнього: не буде некараним кожен, хто доторкнеться до неї!</p>
  <p class="verse" id="Prov.6.30"><sup><a href="#Prov.6.30" class="verse-number">30</a></sup> Не погорджують злодієм, якщо він украде, щоб рятувати життя своє, коли він голодує,</p>
  <p class="verse" id="Prov.6.31"><sup><a href="#Prov.6.31" class="verse-number">31</a></sup> та як буде він знайдений, всемеро він відшкодує, віддасть все майно свого дому!</p>
  <p class="verse" id="Prov.6.32"><sup><a href="#Prov.6.32" class="verse-number">32</a></sup> Хто чинить перелюб, не має той розуму, він знищує душу свою,</p>
  <p class="verse" id="Prov.6.33"><sup><a href="#Prov.6.33" class="verse-number">33</a></sup> побої та сором він знайде, а ганьба його не зітреться,</p>
  <p class="verse" id="Prov.6.34"><sup><a href="#Prov.6.34" class="verse-number">34</a></sup> бо заздрощі лютість мужчини, і не змилосердиться він у день помсти:</p>
  <p class="verse" id="Prov.6.35"><sup><a href="#Prov.6.35" class="verse-number">35</a></sup> він не зверне уваги на жоден твій викуп, і не схоче, коли ти гостинця прибільшиш!</p>
  <h2>Chapter 7</h2>
  <p class="verse" id="Prov.7.1"><sup><a href="#Prov.7.1" class="verse-number">1</a></sup> Сину мій, бережи ти слова мої, мої ж заповіді заховай при собі,</p>
  <p class="verse" id="Prov.7.2"><sup><a href="#Prov.7.2" class="verse-number">2</a></sup> бережи мої заповіді та й живи, а наука моя немов в очах твоїх та зіниця,</p>
  <p class="verse" id="Prov.7.3"><sup><a href="#Prov.7.3" class="verse-number">3</a></sup> прив'яжи їх на пальцях своїх, напиши на таблиці тій серця свого!</p>
  <p class="verse" id="Prov.7.4"><sup><a href="#Prov.7.4" class="verse-number">4</a></sup> На мудрість скажи: Ти сестра моя! а розум назви: Мій довірений!</p>
  <p class="verse" id="Prov.7.5"><sup><a href="#Prov.7.5" class="verse-number">5</a></sup> щоб тебе стерегти від блудниці, від чужинки, що мовить м'якенькі слова.</p>
  <p class="verse" id="Prov.7.6"><sup><a href="#Prov.7.6" class="verse-number">6</a></sup> Бо я визирав був в вікно свого дому, через ґрати мого вікна,</p>
  <p class="verse" id="Prov.7.7"><sup><a href="#Prov.7.7" class="verse-number">7</a></sup> і приглядавсь до невіж, розглядався між молоддю. І юнак ось, позбавлений розуму,</p>
  <p class="verse" id="Prov.7.8"><sup><a href="#Prov.7.8" class="verse-number">8</a></sup> проходив по ринку при розі його, і ступив по дорозі до дому її,</p>
  <p class="verse" id="Prov.7.9"><sup><a href="#Prov.7.9" class="verse-number">9</a></sup> коли вітерець повівав був увечорі дня, у темряві ночі та мороку.</p>
  <p class="verse" id="Prov.7.10"><sup><a href="#Prov.7.10" class="verse-number">10</a></sup> Аж ось жінка в убранні блудниці назустріч йому, із серцем підступним,</p>
  <p class="verse" id="Prov.7.11"><sup><a href="#Prov.7.11" class="verse-number">11</a></sup> галаслива та непогамована, її ноги у домі своїм не бувають:</p>
  <p class="verse" id="Prov.7.12"><sup><a href="#Prov.7.12" class="verse-number">12</a></sup> раз на вулиці, раз на майданах, і при кожному розі чатує вона...</p>
  <p class="verse" id="Prov.7.13"><sup><a href="#Prov.7.13" class="verse-number">13</a></sup> І вхопила вона його міцно та й поцілувала його, безсоромним зробила обличчя своє та й сказала йому:</p>
  <p class="verse" id="Prov.7.14"><sup><a href="#Prov.7.14" class="verse-number">14</a></sup> У мене тепер мирні жертви, виповнила я сьогодні обіти свої!</p>
  <p class="verse" id="Prov.7.15"><sup><a href="#Prov.7.15" class="verse-number">15</a></sup> Тому то я вийшла назустріч тобі, пошукати обличчя твого, і знайшла я тебе!</p>
  <p class="verse" id="Prov.7.16"><sup><a href="#Prov.7.16" class="verse-number">16</a></sup> Килимами я вистелила своє ложе, тканинами різних кольорів з єгипетського полотна,</p>
  <p class="verse" id="Prov.7.17"><sup><a href="#Prov.7.17" class="verse-number">17</a></sup> постелю свою я посипала миррою, алоєм та цинамоном...</p>
  <p class="verse" id="Prov.7.18"><sup><a href="#Prov.7.18" class="verse-number">18</a></sup> Ходи ж, аж до ранку впиватися будем коханням, любов'ю натішимось ми!</p>
  <p class="verse" id="Prov.7.19"><sup><a href="#Prov.7.19" class="verse-number">19</a></sup> Бо вдома нема чоловіка, пішов у далеку дорогу:</p>
  <p class="verse" id="Prov.7.20"><sup><a href="#Prov.7.20" class="verse-number">20</a></sup> вузлик срібла він узяв в свою руку, хіба на день повні поверне до дому свого...</p>
  <p class="verse" id="Prov.7.21"><sup><a href="#Prov.7.21" class="verse-number">21</a></sup> Прихилила його велемовством своїм, облесливістю своїх губ його звабила,</p>
  <p class="verse" id="Prov.7.22"><sup><a href="#Prov.7.22" class="verse-number">22</a></sup> він раптом за нею пішов, немов віл, до зарізу проваджений, і немов пес, що ведуть його на ланцюгу до ув'язнення,</p>
  <p class="verse" id="Prov.7.23"><sup><a href="#Prov.7.23" class="verse-number">23</a></sup> як той птах, поспішає до сітки, і не знає, що це на життя його пастка...</p>
  <p class="verse" id="Prov.7.24"><sup><a href="#Prov.7.24" class="verse-number">24</a></sup> А тепер, мої діти, мене ви послухайте, і на слова моїх уст уважайте:</p>
  <p class="verse" id="Prov.7.25"><sup><a href="#Prov.7.25" class="verse-number">25</a></sup> Хай не збочує серце твоє на дороги її, не блукай ти стежками її,</p>
  <p class="verse" id="Prov.7.26"><sup><a href="#Prov.7.26" class="verse-number">26</a></sup> бо вона багатьох уже трупами кинула, і численні всі, нею забиті!</p>
  <p class="verse" id="Prov.7.27"><sup><a href="#Prov.7.27" class="verse-number">27</a></sup> Її дім до шеолу дороги, що провадять до смертних кімнат...</p>
  <h2>Chapter 8</h2>
  <p class="verse" id="Prov.8.1"><sup><a href="#Prov.8.1" class="verse-number">1</a></sup> Чи ж мудрість не кличе, і не подає свого голосу розум?</p>
  <p class="verse" id="Prov.8.2"><sup><a href="#Prov.8.2" class="verse-number">2</a></sup> На верхів'ях холмів, при дорозі та на перехрестях стоїть он вона!</p>
  <p class="verse" id="Prov.8.3"><sup><a href="#Prov.8.3" class="verse-number">3</a></sup> При брамах, при вході до міста, де входиться в двері, там голосно кличе вона:</p>
  <p class="verse" id="Prov.8.4"><sup><a href="#Prov.8.4" class="verse-number">4</a></sup> До вас, мужі, я кличу, а мій голос до людських синів:</p>
  <p class="verse" id="Prov.8.5"><sup><a href="#Prov.8.5" class="verse-number">5</a></sup> Зрозумійте но, неуки, мудрість, зрозумійте ви розум, безглузді!</p>
  <p class="verse" id="Prov.8.6"><sup><a href="#Prov.8.6" class="verse-number">6</a></sup> Послухайте, я бо шляхетне кажу, і відкриття моїх губ то простота.</p>
  <p class="verse" id="Prov.8.7"><sup><a href="#Prov.8.7" class="verse-number">7</a></sup> Бо правду говорять уста мої, а лукавство гидота для губ моїх.</p>
  <p class="verse" id="Prov.8.8"><sup><a href="#Prov.8.8" class="verse-number">8</a></sup> Всі слова моїх уст справедливі, нема в них крутійства й лукавства.</p>
  <p class="verse" id="Prov.8.9"><sup><a href="#Prov.8.9" class="verse-number">9</a></sup> Усі вони прості, хто їх розуміє, і щирі для тих, хто знаходить знання.</p>
  <p class="verse" id="Prov.8.10"><sup><a href="#Prov.8.10" class="verse-number">10</a></sup> Візьміть ви картання моє, а не срібло, і знання, добірніше від щирого золота:</p>
  <p class="verse" id="Prov.8.11"><sup><a href="#Prov.8.11" class="verse-number">11</a></sup> ліпша бо мудрість за перли, і не рівняються їй всі клейноди!</p>
  <p class="verse" id="Prov.8.12"><sup><a href="#Prov.8.12" class="verse-number">12</a></sup> Я, мудрість, живу разом з розумом, і знаходжу пізнання розважне.</p>
  <p class="verse" id="Prov.8.13"><sup><a href="#Prov.8.13" class="verse-number">13</a></sup> Страх Господній лихе все ненавидіти: я ненавиджу пиху та гордість, і дорогу лиху та лукаві уста!</p>
  <p class="verse" id="Prov.8.14"><sup><a href="#Prov.8.14" class="verse-number">14</a></sup> В мене рада й оглядність, я розум, і сила у мене.</p>
  <p class="verse" id="Prov.8.15"><sup><a href="#Prov.8.15" class="verse-number">15</a></sup> Мною царюють царі, а законодавці права справедливі встановлюють.</p>
  <p class="verse" id="Prov.8.16"><sup><a href="#Prov.8.16" class="verse-number">16</a></sup> Мною правлять владики й вельможні, всі праведні судді.</p>
  <p class="verse" id="Prov.8.17"><sup><a href="#Prov.8.17" class="verse-number">17</a></sup> Я кохаю всіх тих, хто кохає мене, хто ж шукає мене мене знайде!</p>
  <p class="verse" id="Prov.8.18"><sup><a href="#Prov.8.18" class="verse-number">18</a></sup> Зо мною багатство та слава, тривалий маєток та правда:</p>
  <p class="verse" id="Prov.8.19"><sup><a href="#Prov.8.19" class="verse-number">19</a></sup> ліпший плід мій від щирого золота й золота чистого, а прибуток мій ліпший за срібло добірне!</p>
  <p class="verse" id="Prov.8.20"><sup><a href="#Prov.8.20" class="verse-number">20</a></sup> Путтю праведною я ходжу, поміж правних стежок,</p>
  <p class="verse" id="Prov.8.21"><sup><a href="#Prov.8.21" class="verse-number">21</a></sup> щоб дати багатство в спадщину для тих, хто кохає мене, і я понаповнюю їхні скарбниці!</p>
  <p class="verse" id="Prov.8.22"><sup><a href="#Prov.8.22" class="verse-number">22</a></sup> Господь мене мав на початку Своєї дороги, перше чинів Своїх, спервовіку,</p>
  <p class="verse" id="Prov.8.23"><sup><a href="#Prov.8.23" class="verse-number">23</a></sup> відвіку була я встановлена, від початку, від правіку землі.</p>
  <p class="verse" id="Prov.8.24"><sup><a href="#Prov.8.24" class="verse-number">24</a></sup> Народжена я, як безодень іще не було, коли не було ще джерел, водою обтяжених.</p>
  <p class="verse" id="Prov.8.25"><sup><a href="#Prov.8.25" class="verse-number">25</a></sup> Народжена я, поки гори поставлені ще не були, давніше за пагірки,</p>
  <p class="verse" id="Prov.8.26"><sup><a href="#Prov.8.26" class="verse-number">26</a></sup> коли ще землі не вчинив Він, ні піль, ні початкового пороху всесвіту.</p>
  <p class="verse" id="Prov.8.27"><sup><a href="#Prov.8.27" class="verse-number">27</a></sup> Коли приправляв небеса я була там, коли круга вставляв на поверхні безодні,</p>
  <p class="verse" id="Prov.8.28"><sup><a href="#Prov.8.28" class="verse-number">28</a></sup> коли хмари уміцнював Він нагорі, як джерела безодні зміцняв,</p>
  <p class="verse" id="Prov.8.29"><sup><a href="#Prov.8.29" class="verse-number">29</a></sup> коли клав Він для моря устава його, щоб його берегів вода не переходила, коли ставив основи землі,</p>
  <p class="verse" id="Prov.8.30"><sup><a href="#Prov.8.30" class="verse-number">30</a></sup> то я майстром у Нього була, і була я веселощами день-у-день, радіючи перед обличчям Його кожночасно,</p>
  <p class="verse" id="Prov.8.31"><sup><a href="#Prov.8.31" class="verse-number">31</a></sup> радіючи на земнім крузі Його, а забава моя із синами людськими!</p>
  <p class="verse" id="Prov.8.32"><sup><a href="#Prov.8.32" class="verse-number">32</a></sup> Тепер же, послухайте, діти, мене, і блаженні, хто буде дороги мої стерегти!</p>
  <p class="verse" id="Prov.8.33"><sup><a href="#Prov.8.33" class="verse-number">33</a></sup> Навчання послухайте й мудрими станьте, і не відступайте від нього!</p>
  <p class="verse" id="Prov.8.34"><sup><a href="#Prov.8.34" class="verse-number">34</a></sup> Блаженна людина, яка мене слухає, щоб пильнувати при дверях моїх день-у-день, щоб одвірки мої берегти!</p>
  <p class="verse" id="Prov.8.35"><sup><a href="#Prov.8.35" class="verse-number">35</a></sup> Хто бо знаходить мене, той знаходить життя, і одержує милість від Господа.</p>
  <p class="verse" id="Prov.8.36"><sup><a href="#Prov.8.36" class="verse-number">36</a></sup> А хто проти мене грішить, ограбовує душу свою; всі, хто мене ненавидить, ті смерть покохали!</p>
  <h2>Chapter 9</h2>
  <p class="verse" id="Prov.9.1"><sup><a href="#Prov.9.1" class="verse-number">1</a></sup> Мудрість свій дім збудувала, сім стовпів своїх витесала.</p>
  <p class="verse" id="Prov.9.2"><sup><a href="#Prov.9.2" class="verse-number">2</a></sup> Зарізала те, що було на заріз, змішала вино своє, і трапезу свою приготовила.</p>
  <p class="verse" id="Prov.9.3"><sup><a href="#Prov.9.3" class="verse-number">3</a></sup> Дівчат своїх вислала, і кличе вона на висотах міських:</p>
  <p class="verse" id="Prov.9.4"><sup><a href="#Prov.9.4" class="verse-number">4</a></sup> Хто бідний на розум, хай прийде сюди, а хто нерозумний, говорить йому:</p>
  <p class="verse" id="Prov.9.5"><sup><a href="#Prov.9.5" class="verse-number">5</a></sup> Ходіть, споживайте із хліба мого, та пийте з вина, що його я змішала!</p>
  <p class="verse" id="Prov.9.6"><sup><a href="#Prov.9.6" class="verse-number">6</a></sup> Покиньте глупоту і будете жити, і ходіте дорогою розуму!</p>
  <p class="verse" id="Prov.9.7"><sup><a href="#Prov.9.7" class="verse-number">7</a></sup> Хто картає насмішника, той собі ганьбу бере, хто ж безбожникові виговорює, сором собі набуває.</p>
  <p class="verse" id="Prov.9.8"><sup><a href="#Prov.9.8" class="verse-number">8</a></sup> Не дорікай пересмішникові, щоб тебе не зненавидів він, викартай мудрого й він покохає тебе.</p>
  <p class="verse" id="Prov.9.9"><sup><a href="#Prov.9.9" class="verse-number">9</a></sup> Дай мудрому й він помудріє іще, навчи праведного і прибільшить він мудрости!</p>
  <p class="verse" id="Prov.9.10"><sup><a href="#Prov.9.10" class="verse-number">10</a></sup> Страх Господній початок премудрости, а пізнання Святого це розум,</p>
  <p class="verse" id="Prov.9.11"><sup><a href="#Prov.9.11" class="verse-number">11</a></sup> бо мною помножаться дні твої, і додадуть тобі років життя.</p>
  <p class="verse" id="Prov.9.12"><sup><a href="#Prov.9.12" class="verse-number">12</a></sup> Якщо ти змудрів то для себе змудрів, а як станеш насмішником, сам понесеш!</p>
  <p class="verse" id="Prov.9.13"><sup><a href="#Prov.9.13" class="verse-number">13</a></sup> Жінка безглузда криклива, нерозумна, і нічого не знає!</p>
  <p class="verse" id="Prov.9.14"><sup><a href="#Prov.9.14" class="verse-number">14</a></sup> Сідає вона на сидінні при вході до дому свого, на високостях міста,</p>
  <p class="verse" id="Prov.9.15"><sup><a href="#Prov.9.15" class="verse-number">15</a></sup> щоб кликати тих, хто дорогою йде, хто путтю своєю простує:</p>
  <p class="verse" id="Prov.9.16"><sup><a href="#Prov.9.16" class="verse-number">16</a></sup> Хто бідний на розум, хай прийде сюди, а хто нерозумний, то каже йому:</p>
  <p class="verse" id="Prov.9.17"><sup><a href="#Prov.9.17" class="verse-number">17</a></sup> Вода крадена солодка, і приємний прихований хліб...</p>
  <p class="verse" id="Prov.9.18"><sup><a href="#Prov.9.18" class="verse-number">18</a></sup> І не відає він, що самі там мерці, у глибинах шеолу запрошені нею!...</p>
  <h2>Chapter 10</h2>
  <p class="verse" id="Prov.10.1"><sup><a href="#Prov.10.1" class="verse-number">1</a></sup> Син мудрий потіха для батька, а син нерозумний то смуток для неньки його.</p>
  <p class="verse" id="Prov.10.2"><sup><a href="#Prov.10.2" class="verse-number">2</a></sup> Не поможуть неправедні скарби, а справедливість від смерти визволює.</p>
  <p class="verse" id="Prov.10.3"><sup><a href="#Prov.10.3" class="verse-number">3</a></sup> Не допустить Господь голодувати душу праведного, а набуток безбожників згине.</p>
  <p class="verse" id="Prov.10.4"><sup><a href="#Prov.10.4" class="verse-number">4</a></sup> Ледача рука до убозтва веде, рука ж роботяща збагачує.</p>
  <p class="verse" id="Prov.10.5"><sup><a href="#Prov.10.5" class="verse-number">5</a></sup> Хто літом збирає син мудрий, хто ж дрімає в жнива син безпутній.</p>
  <p class="verse" id="Prov.10.6"><sup><a href="#Prov.10.6" class="verse-number">6</a></sup> Благословенства на голову праведного, а уста безбожним прикриє насильство.</p>
  <p class="verse" id="Prov.10.7"><sup><a href="#Prov.10.7" class="verse-number">7</a></sup> Пам'ять про праведного на благословення, а ймення безбожних загине.</p>
  <p class="verse" id="Prov.10.8"><sup><a href="#Prov.10.8" class="verse-number">8</a></sup> Заповіді мудросердий приймає, але дурногубий впаде.</p>
  <p class="verse" id="Prov.10.9"><sup><a href="#Prov.10.9" class="verse-number">9</a></sup> Хто в невинності ходить, той ходить безпечно, а хто кривить дороги свої, буде виявлений.</p>
  <p class="verse" id="Prov.10.10"><sup><a href="#Prov.10.10" class="verse-number">10</a></sup> Хто оком моргає, той смуток дає, але дурногубий впаде.</p>
  <p class="verse" id="Prov.10.11"><sup><a href="#Prov.10.11" class="verse-number">11</a></sup> Уста праведного то джерело життя, а уста безбожним прикриє насильство.</p>
  <p class="verse" id="Prov.10.12"><sup><a href="#Prov.10.12" class="verse-number">12</a></sup> Ненависть побуджує сварки, а любов покриває всі вини.</p>
  <p class="verse" id="Prov.10.13"><sup><a href="#Prov.10.13" class="verse-number">13</a></sup> В устах розумного мудрість знаходиться, а різка на спину безтямного.</p>
  <p class="verse" id="Prov.10.14"><sup><a href="#Prov.10.14" class="verse-number">14</a></sup> Приховують мудрі знання, а уста нерозумного близькі до загибелі.</p>
  <p class="verse" id="Prov.10.15"><sup><a href="#Prov.10.15" class="verse-number">15</a></sup> Маєток багатого місто твердинне його, погибіль убогих їхні злидні.</p>
  <p class="verse" id="Prov.10.16"><sup><a href="#Prov.10.16" class="verse-number">16</a></sup> Дорібок праведного на життя, прибуток безбожного в гріх.</p>
  <p class="verse" id="Prov.10.17"><sup><a href="#Prov.10.17" class="verse-number">17</a></sup> Хто напучування стереже той на стежці життя, а хто нехтує картання, той блудить.</p>
  <p class="verse" id="Prov.10.18"><sup><a href="#Prov.10.18" class="verse-number">18</a></sup> Хто ненависть ховає, в того губи брехливі, а хто наклепи ширить, той дурноверхий.</p>
  <p class="verse" id="Prov.10.19"><sup><a href="#Prov.10.19" class="verse-number">19</a></sup> Не бракує гріха в многомовності, а хто стримує губи свої, той розумний.</p>
  <p class="verse" id="Prov.10.20"><sup><a href="#Prov.10.20" class="verse-number">20</a></sup> Язик праведного то добірне срібло, а розум безбожних мізерний.</p>
  <p class="verse" id="Prov.10.21"><sup><a href="#Prov.10.21" class="verse-number">21</a></sup> Пасуть багатьох губи праведного, безглузді ж умирають з нерозуму.</p>
  <p class="verse" id="Prov.10.22"><sup><a href="#Prov.10.22" class="verse-number">22</a></sup> Благословення Господнє воно збагачає, і смутку воно не приносить з собою.</p>
  <p class="verse" id="Prov.10.23"><sup><a href="#Prov.10.23" class="verse-number">23</a></sup> Нешляхетне робити забава невігласа, а мудрість людині розумній.</p>
  <p class="verse" id="Prov.10.24"><sup><a href="#Prov.10.24" class="verse-number">24</a></sup> Чого нечестивий боїться, те прийде на нього, а прагнення праведних сповняться.</p>
  <p class="verse" id="Prov.10.25"><sup><a href="#Prov.10.25" class="verse-number">25</a></sup> Як буря, яка пронесеться, то й гине безбожний, а праведний має довічну основу.</p>
  <p class="verse" id="Prov.10.26"><sup><a href="#Prov.10.26" class="verse-number">26</a></sup> Як оцет зубам, і як дим для очей, так лінивий для тих, хто його посилає.</p>
  <p class="verse" id="Prov.10.27"><sup><a href="#Prov.10.27" class="verse-number">27</a></sup> Страх Господній примножує днів, а роки безбожних вкоротяться.</p>
  <p class="verse" id="Prov.10.28"><sup><a href="#Prov.10.28" class="verse-number">28</a></sup> Сподівання для праведних радість, а надія безбожних загине.</p>
  <p class="verse" id="Prov.10.29"><sup><a href="#Prov.10.29" class="verse-number">29</a></sup> Дорога Господня твердиня невинним, а загибіль злочинцям.</p>
  <p class="verse" id="Prov.10.30"><sup><a href="#Prov.10.30" class="verse-number">30</a></sup> Повік праведний не захитається, а безбожники не поживуть на землі.</p>
  <p class="verse" id="Prov.10.31"><sup><a href="#Prov.10.31" class="verse-number">31</a></sup> Уста праведного дають мудрість, а лукавий язик буде втятий.</p>
  <p class="verse" id="Prov.10.32"><sup><a href="#Prov.10.32" class="verse-number">32</a></sup> Уста праведного уподобання знають, а уста безбожних лукавство.</p>
  <h2>Chapter 11</h2>
  <p class="verse" id="Prov.11.1"><sup><a href="#Prov.11.1" class="verse-number">1</a></sup> Обманливі шальки огида для Господа, а повна вага це Його уподоба.</p>
  <p class="verse" id="Prov.11.2"><sup><a href="#Prov.11.2" class="verse-number">2</a></sup> Прийде пишність, та прийде і ганьба, а з сумирними мудрість.</p>
  <p class="verse" id="Prov.11.3"><sup><a href="#Prov.11.3" class="verse-number">3</a></sup> Невинність простосердих веде їх, а лукавство зрадливих їх вигубить.</p>
  <p class="verse" id="Prov.11.4"><sup><a href="#Prov.11.4" class="verse-number">4</a></sup> Не поможе багатство в день гніву, а справедливість від смерти визволює.</p>
  <p class="verse" id="Prov.11.5"><sup><a href="#Prov.11.5" class="verse-number">5</a></sup> Справедливість невинного дорогу йому випростовує, безбожний же падає через безбожність свою.</p>
  <p class="verse" id="Prov.11.6"><sup><a href="#Prov.11.6" class="verse-number">6</a></sup> Справедливість прямих їх рятує, а зрадливі захоплені будуть своєю захланністю.</p>
  <p class="verse" id="Prov.11.7"><sup><a href="#Prov.11.7" class="verse-number">7</a></sup> При смерті людини безбожної гине надія, зникає чекання людини нікчемної.</p>
  <p class="verse" id="Prov.11.8"><sup><a href="#Prov.11.8" class="verse-number">8</a></sup> Виривається праведний з утиску, і замість нього безбожний іде.</p>
  <p class="verse" id="Prov.11.9"><sup><a href="#Prov.11.9" class="verse-number">9</a></sup> Свого ближнього нищить лукавий устами, а знанням визволяються праведні.</p>
  <p class="verse" id="Prov.11.10"><sup><a href="#Prov.11.10" class="verse-number">10</a></sup> Добром праведних місто радіє, а як гинуть безбожні співає.</p>
  <p class="verse" id="Prov.11.11"><sup><a href="#Prov.11.11" class="verse-number">11</a></sup> Благословенням чесних підноситься місто, а устами безбожних руйнується.</p>
  <p class="verse" id="Prov.11.12"><sup><a href="#Prov.11.12" class="verse-number">12</a></sup> Хто погорджує ближнім своїм, той позбавлений розуму, а розумна людина мовчить.</p>
  <p class="verse" id="Prov.11.13"><sup><a href="#Prov.11.13" class="verse-number">13</a></sup> Виявляє обмовник таємне, вірнодухий же справу ховає.</p>
  <p class="verse" id="Prov.11.14"><sup><a href="#Prov.11.14" class="verse-number">14</a></sup> Народ падає з браку розумного проводу, при численності ж радників спасіння буває.</p>
  <p class="verse" id="Prov.11.15"><sup><a href="#Prov.11.15" class="verse-number">15</a></sup> Зле робить, як хто за чужого поручується, хто ж поруку ненавидить, той безпечний.</p>
  <p class="verse" id="Prov.11.16"><sup><a href="#Prov.11.16" class="verse-number">16</a></sup> Жінка чеснотна осягує слави, і пильні багатства здобудуть.</p>
  <p class="verse" id="Prov.11.17"><sup><a href="#Prov.11.17" class="verse-number">17</a></sup> Людина ласкава душі своїй чинить добро, а жорстока замучує тіло своє.</p>
  <p class="verse" id="Prov.11.18"><sup><a href="#Prov.11.18" class="verse-number">18</a></sup> Чинить діло безвартне безбожний, хто ж праведність сіє заплату правдиву одержує.</p>
  <p class="verse" id="Prov.11.19"><sup><a href="#Prov.11.19" class="verse-number">19</a></sup> Отак праведність є на життя, хто ж женеться за злом, той до смерти зближається.</p>
  <p class="verse" id="Prov.11.20"><sup><a href="#Prov.11.20" class="verse-number">20</a></sup> Серцем лукаві огида для Господа, а хто в неповинності ходить Його уподоба.</p>
  <p class="verse" id="Prov.11.21"><sup><a href="#Prov.11.21" class="verse-number">21</a></sup> Ручаюсь: не буде невинним лихий, а нащадок правдивих захований буде.</p>
  <p class="verse" id="Prov.11.22"><sup><a href="#Prov.11.22" class="verse-number">22</a></sup> Золотая сережка в свині на ніздрі це жінка гарна, позбавлена розуму.</p>
  <p class="verse" id="Prov.11.23"><sup><a href="#Prov.11.23" class="verse-number">23</a></sup> Жадання у праведних тільки добро, надія безбожних то гнів.</p>
  <p class="verse" id="Prov.11.24"><sup><a href="#Prov.11.24" class="verse-number">24</a></sup> Дехто щедро дає, та ще додається йому, а дехто ховає над міру, та тільки бідніє.</p>
  <p class="verse" id="Prov.11.25"><sup><a href="#Prov.11.25" class="verse-number">25</a></sup> Душа, яка благословляє, насичена буде, а хто поїть інших, напоєний буде і він.</p>
  <p class="verse" id="Prov.11.26"><sup><a href="#Prov.11.26" class="verse-number">26</a></sup> Хто задержує збіжжя, того проклинає народ, хто ж поживу випродує, тому благословення на голову.</p>
  <p class="verse" id="Prov.11.27"><sup><a href="#Prov.11.27" class="verse-number">27</a></sup> Хто прагне добра, той шукає вподобання, хто ж лихого жадає, то й прийде на нього воно.</p>
  <p class="verse" id="Prov.11.28"><sup><a href="#Prov.11.28" class="verse-number">28</a></sup> Хто надію кладе на багатство своє, той впаде, а праведники зеленіють, як листя.</p>
  <p class="verse" id="Prov.11.29"><sup><a href="#Prov.11.29" class="verse-number">29</a></sup> Хто неряд уносить до дому свого, той вітер посяде, а дурноголовий розумному стане рабом.</p>
  <p class="verse" id="Prov.11.30"><sup><a href="#Prov.11.30" class="verse-number">30</a></sup> Плід праведного дерево життя, і мудрий життя набуває.</p>
  <p class="verse" id="Prov.11.31"><sup><a href="#Prov.11.31" class="verse-number">31</a></sup> Коли праведний ось надолужується на землі, то тим більше безбожний та грішний!</p>
  <h2>Chapter 12</h2>
  <p class="verse" id="Prov.12.1"><sup><a href="#Prov.12.1" class="verse-number">1</a></sup> Хто любить навчання, той любить пізнання, а хто докір ненавидить, той нерозумний.</p>
  <p class="verse" id="Prov.12.2"><sup><a href="#Prov.12.2" class="verse-number">2</a></sup> Добрий від Господа має вподобання, а людину злих замірів осудить Господь.</p>
  <p class="verse" id="Prov.12.3"><sup><a href="#Prov.12.3" class="verse-number">3</a></sup> Не зміцниться людина безбожністю, корінь же праведних не захитається.</p>
  <p class="verse" id="Prov.12.4"><sup><a href="#Prov.12.4" class="verse-number">4</a></sup> Жінка чеснотна корона для чоловіка свого, а засоромлююча мов та гниль в його костях.</p>
  <p class="verse" id="Prov.12.5"><sup><a href="#Prov.12.5" class="verse-number">5</a></sup> Думки праведних право, підступні заміри безбожних омана.</p>
  <p class="verse" id="Prov.12.6"><sup><a href="#Prov.12.6" class="verse-number">6</a></sup> Безбожних слова чатування на кров, а уста невинних урятовують їх.</p>
  <p class="verse" id="Prov.12.7"><sup><a href="#Prov.12.7" class="verse-number">7</a></sup> Перевернути безбожних і вже їх нема, а дім праведних буде стояти.</p>
  <p class="verse" id="Prov.12.8"><sup><a href="#Prov.12.8" class="verse-number">8</a></sup> Хвалять людину за розум її, а кривосердий стає на погорду.</p>
  <p class="verse" id="Prov.12.9"><sup><a href="#Prov.12.9" class="verse-number">9</a></sup> Ліпше простий, але роботящий на себе, від того, хто поважним себе видає, та хліба позбавлений.</p>
  <p class="verse" id="Prov.12.10"><sup><a href="#Prov.12.10" class="verse-number">10</a></sup> Піклується праведний життям худоби своєї, а серце безбожних жорстоке.</p>
  <p class="verse" id="Prov.12.11"><sup><a href="#Prov.12.11" class="verse-number">11</a></sup> Хто оброблює землю свою, той хлібом насичується, хто ж за марницею гониться, той позбавлений розуму.</p>
  <p class="verse" id="Prov.12.12"><sup><a href="#Prov.12.12" class="verse-number">12</a></sup> Безбожний жадає ловити у сітку лихих, а в праведних корень приносить плоди.</p>
  <p class="verse" id="Prov.12.13"><sup><a href="#Prov.12.13" class="verse-number">13</a></sup> Пастка злого в гріху його уст, а праведний з утиску вийде.</p>
  <p class="verse" id="Prov.12.14"><sup><a href="#Prov.12.14" class="verse-number">14</a></sup> Людина насичується добром з плоду уст, і зроблене рук чоловіка до нього впаде.</p>
  <p class="verse" id="Prov.12.15"><sup><a href="#Prov.12.15" class="verse-number">15</a></sup> Дорога безумця пряма в його очах, а мудрий послухає ради.</p>
  <p class="verse" id="Prov.12.16"><sup><a href="#Prov.12.16" class="verse-number">16</a></sup> Нерозумного гнів пізнається відразу, розумний же мовчки ховає зневагу.</p>
  <p class="verse" id="Prov.12.17"><sup><a href="#Prov.12.17" class="verse-number">17</a></sup> Хто правду говорить, той виявлює праведність, а свідок брехливий оману.</p>
  <p class="verse" id="Prov.12.18"><sup><a href="#Prov.12.18" class="verse-number">18</a></sup> Дехто говорить, мов коле мечем, язик же премудрих то ліки.</p>
  <p class="verse" id="Prov.12.19"><sup><a href="#Prov.12.19" class="verse-number">19</a></sup> Уста правдиві стоятимуть вічно, а брехливий язик лиш на хвилю.</p>
  <p class="verse" id="Prov.12.20"><sup><a href="#Prov.12.20" class="verse-number">20</a></sup> В серці тих, хто зло оре, омана, а радість у тих, хто дораджує мир.</p>
  <p class="verse" id="Prov.12.21"><sup><a href="#Prov.12.21" class="verse-number">21</a></sup> Жодна кривда не трапиться праведному, а безбожні наповняться лихом.</p>
  <p class="verse" id="Prov.12.22"><sup><a href="#Prov.12.22" class="verse-number">22</a></sup> Уста брехливі огида у Господа, а чинячі правду Його уподоба.</p>
  <p class="verse" id="Prov.12.23"><sup><a href="#Prov.12.23" class="verse-number">23</a></sup> Приховує мудра людина знання, а серце безумних глупоту викликує.</p>
  <p class="verse" id="Prov.12.24"><sup><a href="#Prov.12.24" class="verse-number">24</a></sup> Роботяща рука пануватиме, а лінива даниною стане.</p>
  <p class="verse" id="Prov.12.25"><sup><a href="#Prov.12.25" class="verse-number">25</a></sup> Туга на серці людини чавить її, добре ж слово її веселить.</p>
  <p class="verse" id="Prov.12.26"><sup><a href="#Prov.12.26" class="verse-number">26</a></sup> Праведний вивідає свою путь, а дорога безбожних зведе їх самих.</p>
  <p class="verse" id="Prov.12.27"><sup><a href="#Prov.12.27" class="verse-number">27</a></sup> Не буде ледачий пекти свого полову, а людина трудяща набуде маєток цінний.</p>
  <p class="verse" id="Prov.12.28"><sup><a href="#Prov.12.28" class="verse-number">28</a></sup> В путі праведности є життя, і на стежці її нема смерти.</p>
  <h2>Chapter 13</h2>
  <p class="verse" id="Prov.13.1"><sup><a href="#Prov.13.1" class="verse-number">1</a></sup> Син мудрий приймає картання від батька, а насмішник докору не слухає.</p>
  <p class="verse" id="Prov.13.2"><sup><a href="#Prov.13.2" class="verse-number">2</a></sup> З плоду уст чоловік споживає добро, а жадоба зрадливих насильство.</p>
  <p class="verse" id="Prov.13.3"><sup><a href="#Prov.13.3" class="verse-number">3</a></sup> Хто уста свої стереже, той душу свою береже, а хто губи свої розпускає, на того погибіль.</p>
  <p class="verse" id="Prov.13.4"><sup><a href="#Prov.13.4" class="verse-number">4</a></sup> Пожадає душа лінюха, та даремно, душа ж роботящих насититься.</p>
  <p class="verse" id="Prov.13.5"><sup><a href="#Prov.13.5" class="verse-number">5</a></sup> Ненавидить праведний слово брехливе, безбожний же чинить лихе, і себе засоромлює.</p>
  <p class="verse" id="Prov.13.6"><sup><a href="#Prov.13.6" class="verse-number">6</a></sup> Праведність оберігає невинного на дорозі його, а безбожність погублює грішника.</p>
  <p class="verse" id="Prov.13.7"><sup><a href="#Prov.13.7" class="verse-number">7</a></sup> Дехто вдає багача, хоч нічого не має, а дехто вдає бідака, хоч маєток великий у нього.</p>
  <p class="verse" id="Prov.13.8"><sup><a href="#Prov.13.8" class="verse-number">8</a></sup> Викуп за душу людини багатство її, а вбогий й докору не чує.</p>
  <p class="verse" id="Prov.13.9"><sup><a href="#Prov.13.9" class="verse-number">9</a></sup> Світло праведних весело світить, а світильник безбожних погасне.</p>
  <p class="verse" id="Prov.13.10"><sup><a href="#Prov.13.10" class="verse-number">10</a></sup> Тільки сварка пихою зчиняється, а мудрість із тими, хто радиться.</p>
  <p class="verse" id="Prov.13.11"><sup><a href="#Prov.13.11" class="verse-number">11</a></sup> Багатство, заскоро здобуте, поменшується, хто ж збирає помалу примножує.</p>
  <p class="verse" id="Prov.13.12"><sup><a href="#Prov.13.12" class="verse-number">12</a></sup> Задовга надія недуга для серця, а бажання, що сповнюється, це дерево життя.</p>
  <p class="verse" id="Prov.13.13"><sup><a href="#Prov.13.13" class="verse-number">13</a></sup> Хто погорджує словом Господнім, той шкодить собі, хто ж страх має до заповіді, тому надолужиться.</p>
  <p class="verse" id="Prov.13.14"><sup><a href="#Prov.13.14" class="verse-number">14</a></sup> Наука премудрого криниця життя, щоб віддалитися від пасток смерти.</p>
  <p class="verse" id="Prov.13.15"><sup><a href="#Prov.13.15" class="verse-number">15</a></sup> Добрий розум приносить приємність, а дорога зрадливих погуба для них.</p>
  <p class="verse" id="Prov.13.16"><sup><a href="#Prov.13.16" class="verse-number">16</a></sup> Кожен розумний за мудрістю робить, а безумний глупоту показує.</p>
  <p class="verse" id="Prov.13.17"><sup><a href="#Prov.13.17" class="verse-number">17</a></sup> Безбожний посол у нещастя впаде, а вірний посол немов лік.</p>
  <p class="verse" id="Prov.13.18"><sup><a href="#Prov.13.18" class="verse-number">18</a></sup> Хто ламає поуку убозтво та ганьба тому, а хто береже осторогу шанований він.</p>
  <p class="verse" id="Prov.13.19"><sup><a href="#Prov.13.19" class="verse-number">19</a></sup> Виконане побажання приємне душі, а вступитись від зла то огида безумним.</p>
  <p class="verse" id="Prov.13.20"><sup><a href="#Prov.13.20" class="verse-number">20</a></sup> Хто з мудрими ходить, той мудрим стає, а хто товаришує з безумним, той лиха набуде.</p>
  <p class="verse" id="Prov.13.21"><sup><a href="#Prov.13.21" class="verse-number">21</a></sup> Грішників зло доганяє, а праведним Бог надолужить добром.</p>
  <p class="verse" id="Prov.13.22"><sup><a href="#Prov.13.22" class="verse-number">22</a></sup> Добрий лишає спадок і онукам, маєток же грішника схований буде для праведного.</p>
  <p class="verse" id="Prov.13.23"><sup><a href="#Prov.13.23" class="verse-number">23</a></sup> Убогому буде багато поживи і з поля невправного, та деякі гинуть з безправ'я.</p>
  <p class="verse" id="Prov.13.24"><sup><a href="#Prov.13.24" class="verse-number">24</a></sup> Хто стримує різку свою, той ненавидить сина свого, хто ж кохає його, той шукає для нього картання.</p>
  <p class="verse" id="Prov.13.25"><sup><a href="#Prov.13.25" class="verse-number">25</a></sup> Праведний їсть, скільки схоче душа, живіт же безбожників завсіди брак відчуває.</p>
  <h2>Chapter 14</h2>
  <p class="verse" id="Prov.14.1"><sup><a href="#Prov.14.1" class="verse-number">1</a></sup> Мудра жінка будує свій дім, а безумна своєю рукою руйнує його.</p>
  <p class="verse" id="Prov.14.2"><sup><a href="#Prov.14.2" class="verse-number">2</a></sup> Хто ходить в простоті своїй, боїться той Господа, а в кого дороги криві, той погорджує Ним.</p>
  <p class="verse" id="Prov.14.3"><sup><a href="#Prov.14.3" class="verse-number">3</a></sup> На устах безумця галузка пихи, а губи премудрих їх стережуть.</p>
  <p class="verse" id="Prov.14.4"><sup><a href="#Prov.14.4" class="verse-number">4</a></sup> Де немає биків, там ясла порожні, а щедрість врожаю у силі вола.</p>
  <p class="verse" id="Prov.14.5"><sup><a href="#Prov.14.5" class="verse-number">5</a></sup> Свідок правдивий не лже, а свідок брехливий говорить неправду.</p>
  <p class="verse" id="Prov.14.6"><sup><a href="#Prov.14.6" class="verse-number">6</a></sup> Насмішник шукає премудрости, та надаремно, пізнання легке для розумного.</p>
  <p class="verse" id="Prov.14.7"><sup><a href="#Prov.14.7" class="verse-number">7</a></sup> Ходи здалека від людини безумної, і від того, в кого мудрих уст ти не бачив.</p>
  <p class="verse" id="Prov.14.8"><sup><a href="#Prov.14.8" class="verse-number">8</a></sup> Мудрість розумного то розуміння дороги своєї, а глупота дурних то омана.</p>
  <p class="verse" id="Prov.14.9"><sup><a href="#Prov.14.9" class="verse-number">9</a></sup> Нерозумні сміються з гріха, а між праведними уподобання.</p>
  <p class="verse" id="Prov.14.10"><sup><a href="#Prov.14.10" class="verse-number">10</a></sup> Серце знає гіркоту своєї душі, і в радість його не втручається інший.</p>
  <p class="verse" id="Prov.14.11"><sup><a href="#Prov.14.11" class="verse-number">11</a></sup> Буде вигублений дім безбожних, а намет безневинних розквітне.</p>
  <p class="verse" id="Prov.14.12"><sup><a href="#Prov.14.12" class="verse-number">12</a></sup> Буває, дорога людині здається простою, та кінець її стежка до смерти.</p>
  <p class="verse" id="Prov.14.13"><sup><a href="#Prov.14.13" class="verse-number">13</a></sup> Також іноді і від сміху болить серце, і закінчення радости смуток.</p>
  <p class="verse" id="Prov.14.14"><sup><a href="#Prov.14.14" class="verse-number">14</a></sup> Хто підступного серця, насититься той із доріг своїх, а добра людина із чинів своїх.</p>
  <p class="verse" id="Prov.14.15"><sup><a href="#Prov.14.15" class="verse-number">15</a></sup> Вірить безглуздий в кожнісіньке слово, а мудрий зважає на кроки свої.</p>
  <p class="verse" id="Prov.14.16"><sup><a href="#Prov.14.16" class="verse-number">16</a></sup> Мудрий боїться й від злого вступає, нерозумний же гнівається та сміливий.</p>
  <p class="verse" id="Prov.14.17"><sup><a href="#Prov.14.17" class="verse-number">17</a></sup> Скорий на гнів учиняє глупоту, а людина лукава зненавиджена.</p>
  <p class="verse" id="Prov.14.18"><sup><a href="#Prov.14.18" class="verse-number">18</a></sup> Нерозумні глупоту вспадковують, а мудрі знанням коронуються.</p>
  <p class="verse" id="Prov.14.19"><sup><a href="#Prov.14.19" class="verse-number">19</a></sup> Поклоняться злі перед добрими, а безбожники при брамах праведного.</p>
  <p class="verse" id="Prov.14.20"><sup><a href="#Prov.14.20" class="verse-number">20</a></sup> Убогий зненавиджений навіть ближнім своїм, а в багатого друзі численні.</p>
  <p class="verse" id="Prov.14.21"><sup><a href="#Prov.14.21" class="verse-number">21</a></sup> Хто погорджує ближнім своїм, той грішить, а ласкавий до вбогих блаженний.</p>
  <p class="verse" id="Prov.14.22"><sup><a href="#Prov.14.22" class="verse-number">22</a></sup> Чи ж не блудять, хто оре лихе? А милість та правда для тих, хто оре добро.</p>
  <p class="verse" id="Prov.14.23"><sup><a href="#Prov.14.23" class="verse-number">23</a></sup> Кожна праця приносить достаток, але праця уст в недостаток веде.</p>
  <p class="verse" id="Prov.14.24"><sup><a href="#Prov.14.24" class="verse-number">24</a></sup> Корона премудрих їхня мудрість, а вінець нерозумних глупота.</p>
  <p class="verse" id="Prov.14.25"><sup><a href="#Prov.14.25" class="verse-number">25</a></sup> Свідок правдивий визволює душі, а свідок обманливий брехні торочить.</p>
  <p class="verse" id="Prov.14.26"><sup><a href="#Prov.14.26" class="verse-number">26</a></sup> У Господньому страхові сильна надія, і Він пристановище дітям Своїм.</p>
  <p class="verse" id="Prov.14.27"><sup><a href="#Prov.14.27" class="verse-number">27</a></sup> Страх Господній криниця життя, щоб віддалятися від пасток смерти.</p>
  <p class="verse" id="Prov.14.28"><sup><a href="#Prov.14.28" class="verse-number">28</a></sup> У численності люду величність царя, а в браку народу погибіль володаря.</p>
  <p class="verse" id="Prov.14.29"><sup><a href="#Prov.14.29" class="verse-number">29</a></sup> Терпеливий у гніві багаторозумний, а гнівливий вчиняє глупоту.</p>
  <p class="verse" id="Prov.14.30"><sup><a href="#Prov.14.30" class="verse-number">30</a></sup> Лагідне серце життя то для тіла, а заздрість гнилизна костей.</p>
  <p class="verse" id="Prov.14.31"><sup><a href="#Prov.14.31" class="verse-number">31</a></sup> Хто тисне нужденного, той ображає свого Творця, а хто милостивий до вбогого, той поважає Його.</p>
  <p class="verse" id="Prov.14.32"><sup><a href="#Prov.14.32" class="verse-number">32</a></sup> Безбожний у зло своє падає, а праведний повний надії й при смерті своїй.</p>
  <p class="verse" id="Prov.14.33"><sup><a href="#Prov.14.33" class="verse-number">33</a></sup> Мудрість має спочинок у серці розумного, а що в нутрі безумних, те виявиться.</p>
  <p class="verse" id="Prov.14.34"><sup><a href="#Prov.14.34" class="verse-number">34</a></sup> Праведність люд підіймає, а беззаконня то сором народів.</p>
  <p class="verse" id="Prov.14.35"><sup><a href="#Prov.14.35" class="verse-number">35</a></sup> Ласка царева рабові розумному, гнів же його проти того, хто соромить його.</p>
  <h2>Chapter 15</h2>
  <p class="verse" id="Prov.15.1"><sup><a href="#Prov.15.1" class="verse-number">1</a></sup> Лагідна відповідь гнів відвертає, а слово вразливе гнів підіймає.</p>
  <p class="verse" id="Prov.15.2"><sup><a href="#Prov.15.2" class="verse-number">2</a></sup> Язик мудрих то добре знання, а уста нерозумних глупоту висловлюють.</p>
  <p class="verse" id="Prov.15.3"><sup><a href="#Prov.15.3" class="verse-number">3</a></sup> Очі Господні на кожному місці, позирають на злих та на добрих.</p>
  <p class="verse" id="Prov.15.4"><sup><a href="#Prov.15.4" class="verse-number">4</a></sup> Язик лагідний то дерево життя, а лукавство його заламання на дусі.</p>
  <p class="verse" id="Prov.15.5"><sup><a href="#Prov.15.5" class="verse-number">5</a></sup> Зневажає безумний напучення батькове, а хто береже осторогу, стає розумніший.</p>
  <p class="verse" id="Prov.15.6"><sup><a href="#Prov.15.6" class="verse-number">6</a></sup> Дім праведного скарб великий, а в плоді безбожного безлад.</p>
  <p class="verse" id="Prov.15.7"><sup><a href="#Prov.15.7" class="verse-number">7</a></sup> Уста мудрих знання розсівають, а серце безглуздих не так.</p>
  <p class="verse" id="Prov.15.8"><sup><a href="#Prov.15.8" class="verse-number">8</a></sup> Жертва безбожних огида для Господа, а молитва невинних Його уподоба.</p>
  <p class="verse" id="Prov.15.9"><sup><a href="#Prov.15.9" class="verse-number">9</a></sup> Господеві огида дорога безбожного, а того, хто женеться за праведністю, Він кохає.</p>
  <p class="verse" id="Prov.15.10"><sup><a href="#Prov.15.10" class="verse-number">10</a></sup> Люта кара на того, хто путь оставляє, а хто осторогу ненавидить, той умирає.</p>
  <p class="verse" id="Prov.15.11"><sup><a href="#Prov.15.11" class="verse-number">11</a></sup> Шеол й Аваддон перед Господом, тим більше серця синів людських!</p>
  <p class="verse" id="Prov.15.12"><sup><a href="#Prov.15.12" class="verse-number">12</a></sup> Насмішник не любить картання собі, він до мудрих не піде.</p>
  <p class="verse" id="Prov.15.13"><sup><a href="#Prov.15.13" class="verse-number">13</a></sup> Радісне серце лице веселить, а при смутку сердечному дух приголомшений.</p>
  <p class="verse" id="Prov.15.14"><sup><a href="#Prov.15.14" class="verse-number">14</a></sup> Серце розумне шукає знання, а уста безумних глупоту пасуть.</p>
  <p class="verse" id="Prov.15.15"><sup><a href="#Prov.15.15" class="verse-number">15</a></sup> Нужденному всі дні лихі, кому ж добре на серці, у того гостина постійно.</p>
  <p class="verse" id="Prov.15.16"><sup><a href="#Prov.15.16" class="verse-number">16</a></sup> Ліпше мале у Господньому страху, ані ж скарб великий, та тривога при тому.</p>
  <p class="verse" id="Prov.15.17"><sup><a href="#Prov.15.17" class="verse-number">17</a></sup> Ліпша пожива яринна, і при тому любов, аніж тучний віл, та ненависть при тому.</p>
  <p class="verse" id="Prov.15.18"><sup><a href="#Prov.15.18" class="verse-number">18</a></sup> Гнівлива людина роздражнює сварку, терпелива ж у гніві вспокоює заколот.</p>
  <p class="verse" id="Prov.15.19"><sup><a href="#Prov.15.19" class="verse-number">19</a></sup> Дорога лінивого то терновиння, а путь щирих дорога гладка.</p>
  <p class="verse" id="Prov.15.20"><sup><a href="#Prov.15.20" class="verse-number">20</a></sup> Мудрий син тішить батька свого, а людина безумна погорджує матір'ю своєю.</p>
  <p class="verse" id="Prov.15.21"><sup><a href="#Prov.15.21" class="verse-number">21</a></sup> Глупота то радість для нерозумного, а людина розумна дорогою простою ходить.</p>
  <p class="verse" id="Prov.15.22"><sup><a href="#Prov.15.22" class="verse-number">22</a></sup> Ламаються задуми з браку поради, при численності ж радників сповняться.</p>
  <p class="verse" id="Prov.15.23"><sup><a href="#Prov.15.23" class="verse-number">23</a></sup> Радість людині у відповіді його уст, а слово на часі своєму яке воно добре!</p>
  <p class="verse" id="Prov.15.24"><sup><a href="#Prov.15.24" class="verse-number">24</a></sup> Путь життя для премудрого угору, щоб віддалюватись від шеолу внизу.</p>
  <p class="verse" id="Prov.15.25"><sup><a href="#Prov.15.25" class="verse-number">25</a></sup> Дім пишних руйнує Господь, але ставить межу для вдови.</p>
  <p class="verse" id="Prov.15.26"><sup><a href="#Prov.15.26" class="verse-number">26</a></sup> Думки злого огида для Господа, але чисті для Нього приємні слова.</p>
  <p class="verse" id="Prov.15.27"><sup><a href="#Prov.15.27" class="verse-number">27</a></sup> Зажерливий робить нещасним свій дім, хто ж дарунки ненавидить, той буде жити.</p>
  <p class="verse" id="Prov.15.28"><sup><a href="#Prov.15.28" class="verse-number">28</a></sup> Серце праведного розмірковує про відповідь, а уста безбожних вибризкують зло.</p>
  <p class="verse" id="Prov.15.29"><sup><a href="#Prov.15.29" class="verse-number">29</a></sup> Далекий Господь від безбожних, але справедливих молитву Він чує.</p>
  <p class="verse" id="Prov.15.30"><sup><a href="#Prov.15.30" class="verse-number">30</a></sup> Світло очей тішить серце, добра звістка підкріплює кості.</p>
  <p class="verse" id="Prov.15.31"><sup><a href="#Prov.15.31" class="verse-number">31</a></sup> Ухо, що навчання життя вислуховує, буде перебувати між мудрими.</p>
  <p class="verse" id="Prov.15.32"><sup><a href="#Prov.15.32" class="verse-number">32</a></sup> Хто напучування не приймає, той не дбає про душу свою, а хто слухається остороги, здобуде той розум.</p>
  <p class="verse" id="Prov.15.33"><sup><a href="#Prov.15.33" class="verse-number">33</a></sup> Страх Господній навчання премудрости, а перед славою скромність іде.</p>
  <h2>Chapter 16</h2>
  <p class="verse" id="Prov.16.1"><sup><a href="#Prov.16.1" class="verse-number">1</a></sup> Заміри серця належать людині, та від Господа відповідь язика.</p>
  <p class="verse" id="Prov.16.2"><sup><a href="#Prov.16.2" class="verse-number">2</a></sup> Всі дороги людини чисті в очах її, та зважує душі Господь.</p>
  <p class="verse" id="Prov.16.3"><sup><a href="#Prov.16.3" class="verse-number">3</a></sup> Поклади свої чини на Господа, і будуть поставлені міцно думки твої.</p>
  <p class="verse" id="Prov.16.4"><sup><a href="#Prov.16.4" class="verse-number">4</a></sup> Все Господь учинив ради цілей Своїх, і безбожного на днину зла.</p>
  <p class="verse" id="Prov.16.5"><sup><a href="#Prov.16.5" class="verse-number">5</a></sup> Огида для Господа всякий бундючний, ручуся: не буде такий без вини!</p>
  <p class="verse" id="Prov.16.6"><sup><a href="#Prov.16.6" class="verse-number">6</a></sup> Провина викуплюється через милість та правду, і страх Господній відводить від злого.</p>
  <p class="verse" id="Prov.16.7"><sup><a href="#Prov.16.7" class="verse-number">7</a></sup> Як дороги людини Господь уподобає, то й її ворогів Він замирює з нею.</p>
  <p class="verse" id="Prov.16.8"><sup><a href="#Prov.16.8" class="verse-number">8</a></sup> Ліпше мале справедливе, аніж великі прибутки з безправ'я.</p>
  <p class="verse" id="Prov.16.9"><sup><a href="#Prov.16.9" class="verse-number">9</a></sup> Розум людини обдумує путь її, але кроки її наставляє Господь.</p>
  <p class="verse" id="Prov.16.10"><sup><a href="#Prov.16.10" class="verse-number">10</a></sup> Вирішальне слово в царя на губах, тому в суді уста його не спроневіряться.</p>
  <p class="verse" id="Prov.16.11"><sup><a href="#Prov.16.11" class="verse-number">11</a></sup> Вага й шальки правдиві від Господа, все каміння вагове в торбинці то діло Його.</p>
  <p class="verse" id="Prov.16.12"><sup><a href="#Prov.16.12" class="verse-number">12</a></sup> Чинити безбожне огида царям, бо трон зміцнюється справедливістю.</p>
  <p class="verse" id="Prov.16.13"><sup><a href="#Prov.16.13" class="verse-number">13</a></sup> Уподоба царям губи праведности, і він любить того, хто правдиве говорить.</p>
  <p class="verse" id="Prov.16.14"><sup><a href="#Prov.16.14" class="verse-number">14</a></sup> Гнів царя вісник смерти, та мудра людина злагіднить його.</p>
  <p class="verse" id="Prov.16.15"><sup><a href="#Prov.16.15" class="verse-number">15</a></sup> У світлі царського обличчя життя, а його уподоба мов хмара дощева весною.</p>
  <p class="verse" id="Prov.16.16"><sup><a href="#Prov.16.16" class="verse-number">16</a></sup> Набування премудрости як же це ліпше від золота, набування ж розуму добірніше від срібла!</p>
  <p class="verse" id="Prov.16.17"><sup><a href="#Prov.16.17" class="verse-number">17</a></sup> Путь справедливих ухилятись від зла; хто дорогу свою береже, той душу свою охоронює.</p>
  <p class="verse" id="Prov.16.18"><sup><a href="#Prov.16.18" class="verse-number">18</a></sup> Перед загибіллю гордість буває, а перед упадком бундючність.</p>
  <p class="verse" id="Prov.16.19"><sup><a href="#Prov.16.19" class="verse-number">19</a></sup> Ліпше бути покірливим із лагідними, ніж здобич ділити з бундючними.</p>
  <p class="verse" id="Prov.16.20"><sup><a href="#Prov.16.20" class="verse-number">20</a></sup> Хто вважає на слово, той знайде добро, хто ж надію складає на Господа буде блаженний.</p>
  <p class="verse" id="Prov.16.21"><sup><a href="#Prov.16.21" class="verse-number">21</a></sup> Мудросердого кличуть розумний, а солодощ уст прибавляє науки.</p>
  <p class="verse" id="Prov.16.22"><sup><a href="#Prov.16.22" class="verse-number">22</a></sup> Розум джерело життя власникові його, а картання безумних глупота.</p>
  <p class="verse" id="Prov.16.23"><sup><a href="#Prov.16.23" class="verse-number">23</a></sup> Серце мудрого чинить розумними уста його, і на уста його прибавляє навчання.</p>
  <p class="verse" id="Prov.16.24"><sup><a href="#Prov.16.24" class="verse-number">24</a></sup> Приємні слова щільниковий то мед, солодкий душі й лік на кості.</p>
  <p class="verse" id="Prov.16.25"><sup><a href="#Prov.16.25" class="verse-number">25</a></sup> Буває, дорога людині здається простою, та кінець її стежка до смерти.</p>
  <p class="verse" id="Prov.16.26"><sup><a href="#Prov.16.26" class="verse-number">26</a></sup> Людина трудяща працює для себе, бо до того примушує рот її.</p>
  <p class="verse" id="Prov.16.27"><sup><a href="#Prov.16.27" class="verse-number">27</a></sup> Нікчемна людина копає лихе, а на устах її як палючий огонь.</p>
  <p class="verse" id="Prov.16.28"><sup><a href="#Prov.16.28" class="verse-number">28</a></sup> Лукава людина сварки розсіває, а обмовник розділює друзів.</p>
  <p class="verse" id="Prov.16.29"><sup><a href="#Prov.16.29" class="verse-number">29</a></sup> Насильник підмовлює друга свого, і провадить його по недобрій дорозі.</p>
  <p class="verse" id="Prov.16.30"><sup><a href="#Prov.16.30" class="verse-number">30</a></sup> Хто прижмурює очі свої, той крутійства видумує, хто губами знаки подає, той виконує зло.</p>
  <p class="verse" id="Prov.16.31"><sup><a href="#Prov.16.31" class="verse-number">31</a></sup> Сивизна то пишна корона, знаходять її на дорозі праведности.</p>
  <p class="verse" id="Prov.16.32"><sup><a href="#Prov.16.32" class="verse-number">32</a></sup> Ліпший від силача, хто не скорий до гніву, хто ж панує над собою самим, ліпший від завойовника міста.</p>
  <p class="verse" id="Prov.16.33"><sup><a href="#Prov.16.33" class="verse-number">33</a></sup> За пазуху жереб вкладається, та ввесь його вирок від Господа.</p>
  <h2>Chapter 17</h2>
  <p class="verse" id="Prov.17.1"><sup><a href="#Prov.17.1" class="verse-number">1</a></sup> Ліпший черствий кусок зо спокоєм, ніж дім, повний учти м'ясної зо сваркою.</p>
  <p class="verse" id="Prov.17.2"><sup><a href="#Prov.17.2" class="verse-number">2</a></sup> Раб розумний панує над сином безпутнім, і серед братів він поділить спадок.</p>
  <p class="verse" id="Prov.17.3"><sup><a href="#Prov.17.3" class="verse-number">3</a></sup> Для срібла топильна посудина, а горно для золота, Господь же серця випробовує.</p>
  <p class="verse" id="Prov.17.4"><sup><a href="#Prov.17.4" class="verse-number">4</a></sup> Лиходій слухається уст безбожних, слухає неправдомов язика лиходійного.</p>
  <p class="verse" id="Prov.17.5"><sup><a href="#Prov.17.5" class="verse-number">5</a></sup> Хто сміється з убогого, той ображає свого Творця, хто радіє з нещастя, не буде такий без вини.</p>
  <p class="verse" id="Prov.17.6"><sup><a href="#Prov.17.6" class="verse-number">6</a></sup> Корона для старших онуки, а пишнота дітей їхні батьки.</p>
  <p class="verse" id="Prov.17.7"><sup><a href="#Prov.17.7" class="verse-number">7</a></sup> Не пристойна безумному мова поважна, а тим більше шляхетному мова брехлива.</p>
  <p class="verse" id="Prov.17.8"><sup><a href="#Prov.17.8" class="verse-number">8</a></sup> Хабар в очах його власника самоцвіт: до всього, до чого повернеться, буде щастити йому.</p>
  <p class="verse" id="Prov.17.9"><sup><a href="#Prov.17.9" class="verse-number">9</a></sup> Хто шукає любови провину ховає, хто ж про неї повторює, розгонює друзів.</p>
  <p class="verse" id="Prov.17.10"><sup><a href="#Prov.17.10" class="verse-number">10</a></sup> На розумного більше впливає одне остереження, як на глупака сто ударів.</p>
  <p class="verse" id="Prov.17.11"><sup><a href="#Prov.17.11" class="verse-number">11</a></sup> Злий шукає лише неслухняности, та вісник жорстокий на нього пошлеться.</p>
  <p class="verse" id="Prov.17.12"><sup><a href="#Prov.17.12" class="verse-number">12</a></sup> Ліпше спіткати обездітнену ведмедицю, що кидається на людину, аніж нерозумного в глупоті його.</p>
  <p class="verse" id="Prov.17.13"><sup><a href="#Prov.17.13" class="verse-number">13</a></sup> Хто відплачує злом за добро, не відступить лихе з його дому.</p>
  <p class="verse" id="Prov.17.14"><sup><a href="#Prov.17.14" class="verse-number">14</a></sup> Почин сварки то прорив води, тому перед вибухом сварки покинь ти її!</p>
  <p class="verse" id="Prov.17.15"><sup><a href="#Prov.17.15" class="verse-number">15</a></sup> Хто оправдує несправедливого, і хто засуджує праведного, обидва вони Господеві огидні.</p>
  <p class="verse" id="Prov.17.16"><sup><a href="#Prov.17.16" class="verse-number">16</a></sup> Нащо ті гроші в руці нерозумного, щоб мудрість купити, як мозку нема?</p>
  <p class="verse" id="Prov.17.17"><sup><a href="#Prov.17.17" class="verse-number">17</a></sup> Правдивий друг любить за всякого часу, в недолі ж він робиться братом.</p>
  <p class="verse" id="Prov.17.18"><sup><a href="#Prov.17.18" class="verse-number">18</a></sup> Людина, позбавлена розуму, ручиться, поруку дає за друга свого.</p>
  <p class="verse" id="Prov.17.19"><sup><a href="#Prov.17.19" class="verse-number">19</a></sup> Хто сварку кохає, той любить гріх; хто ж підвищує уста свої, той шукає нещастя.</p>
  <p class="verse" id="Prov.17.20"><sup><a href="#Prov.17.20" class="verse-number">20</a></sup> Людина лукавого серця не знайде добра, хто ж лукавить своїм язиком, упаде в зло.</p>
  <p class="verse" id="Prov.17.21"><sup><a href="#Prov.17.21" class="verse-number">21</a></sup> Хто родить безумного, родить на смуток собі, і не потішиться батько безглуздого.</p>
  <p class="verse" id="Prov.17.22"><sup><a href="#Prov.17.22" class="verse-number">22</a></sup> Серце радісне добре лікує, а пригноблений дух сушить кості.</p>
  <p class="verse" id="Prov.17.23"><sup><a href="#Prov.17.23" class="verse-number">23</a></sup> Безбожний таємно бере хабара, щоб зігнути путі правосуддя.</p>
  <p class="verse" id="Prov.17.24"><sup><a href="#Prov.17.24" class="verse-number">24</a></sup> З обличчям розумного мудрість, а очі глупця аж на кінці землі.</p>
  <p class="verse" id="Prov.17.25"><sup><a href="#Prov.17.25" class="verse-number">25</a></sup> Нерозумний син смуток для батька, для своєї ж родительки гіркість.</p>
  <p class="verse" id="Prov.17.26"><sup><a href="#Prov.17.26" class="verse-number">26</a></sup> Не добре карати справедливого, бити шляхетних за щирість!</p>
  <p class="verse" id="Prov.17.27"><sup><a href="#Prov.17.27" class="verse-number">27</a></sup> Хто слова свої стримує, той знає пізнання, і холоднокровний розумна людина.</p>
  <p class="verse" id="Prov.17.28"><sup><a href="#Prov.17.28" class="verse-number">28</a></sup> І глупак, як мовчить, уважається мудрим, а як уста свої закриває розумним.</p>
  <h2>Chapter 18</h2>
  <p class="verse" id="Prov.18.1"><sup><a href="#Prov.18.1" class="verse-number">1</a></sup> Примхливий шукає сваволі, стає проти всього розумного.</p>
  <p class="verse" id="Prov.18.2"><sup><a href="#Prov.18.2" class="verse-number">2</a></sup> Нерозумний не хоче навчатися, а тільки свій ум показати.</p>
  <p class="verse" id="Prov.18.3"><sup><a href="#Prov.18.3" class="verse-number">3</a></sup> З приходом безбожного й ганьба приходить, а з легковаженням сором.</p>
  <p class="verse" id="Prov.18.4"><sup><a href="#Prov.18.4" class="verse-number">4</a></sup> Слова уст людини глибока вода, джерело премудрости бризкотливий потік.</p>
  <p class="verse" id="Prov.18.5"><sup><a href="#Prov.18.5" class="verse-number">5</a></sup> Не добре вважати на обличчя безбожного, щоб праведного повалити на суді.</p>
  <p class="verse" id="Prov.18.6"><sup><a href="#Prov.18.6" class="verse-number">6</a></sup> Уста нерозумного тягнуть до сварки, а слова його кличуть бійки.</p>
  <p class="verse" id="Prov.18.7"><sup><a href="#Prov.18.7" class="verse-number">7</a></sup> Язик нерозумного загибіль для нього, а уста його то тенета на душу його.</p>
  <p class="verse" id="Prov.18.8"><sup><a href="#Prov.18.8" class="verse-number">8</a></sup> Слова обмовника мов ті присмаки, і вони сходять у нутро утроби.</p>
  <p class="verse" id="Prov.18.9"><sup><a href="#Prov.18.9" class="verse-number">9</a></sup> Теж недбалий у праці своїй то брат марнотратнику.</p>
  <p class="verse" id="Prov.18.10"><sup><a href="#Prov.18.10" class="verse-number">10</a></sup> Господнє Ім'я сильна башта: до неї втече справедливий і буде безпечний.</p>
  <p class="verse" id="Prov.18.11"><sup><a href="#Prov.18.11" class="verse-number">11</a></sup> Маєток багатому місто твердинне його, і немов міцний мур ув уяві його.</p>
  <p class="verse" id="Prov.18.12"><sup><a href="#Prov.18.12" class="verse-number">12</a></sup> Перед загибіллю серце людини високо несеться, перед славою ж скромність.</p>
  <p class="verse" id="Prov.18.13"><sup><a href="#Prov.18.13" class="verse-number">13</a></sup> Хто відповідає на слово, ще поки почув, то глупота та сором йому!</p>
  <p class="verse" id="Prov.18.14"><sup><a href="#Prov.18.14" class="verse-number">14</a></sup> Дух дійсного мужа виносить терпіння своє, а духа прибитого хто піднесе?</p>
  <p class="verse" id="Prov.18.15"><sup><a href="#Prov.18.15" class="verse-number">15</a></sup> Серце розумне знання набуває, і вухо премудрих шукає знання.</p>
  <p class="verse" id="Prov.18.16"><sup><a href="#Prov.18.16" class="verse-number">16</a></sup> Дарунок людини виводить із утиску, і провадить її до великих людей.</p>
  <p class="verse" id="Prov.18.17"><sup><a href="#Prov.18.17" class="verse-number">17</a></sup> Перший у сварці своїй уважає себе справедливим, але прийде противник його та й дослідить його.</p>
  <p class="verse" id="Prov.18.18"><sup><a href="#Prov.18.18" class="verse-number">18</a></sup> Жереб перериває сварки, та відділює сильних один від одного.</p>
  <p class="verse" id="Prov.18.19"><sup><a href="#Prov.18.19" class="verse-number">19</a></sup> Розлючений брат протиставиться більше за місто твердинне, а сварки, немов засуви замку.</p>
  <p class="verse" id="Prov.18.20"><sup><a href="#Prov.18.20" class="verse-number">20</a></sup> Із плоду уст людини насичується її шлунок, вона насичується плодом уст своїх.</p>
  <p class="verse" id="Prov.18.21"><sup><a href="#Prov.18.21" class="verse-number">21</a></sup> Смерть та життя у владі язика, хто ж кохає його, його плід поїдає.</p>
  <p class="verse" id="Prov.18.22"><sup><a href="#Prov.18.22" class="verse-number">22</a></sup> Хто жінку чеснотну знайшов, знайшов той добро, і милість отримав від Господа.</p>
  <p class="verse" id="Prov.18.23"><sup><a href="#Prov.18.23" class="verse-number">23</a></sup> Убогий говорить благально, багатий же відповідає зухвало.</p>
  <p class="verse" id="Prov.18.24"><sup><a href="#Prov.18.24" class="verse-number">24</a></sup> Є товариші на розбиття, та є й приятель, більше від брата прив'язаний.</p>
  <h2>Chapter 19</h2>
  <p class="verse" id="Prov.19.1"><sup><a href="#Prov.19.1" class="verse-number">1</a></sup> Ліпший убогий, що ходить в своїй неповинності, ніж лукавий устами та нерозумний.</p>
  <p class="verse" id="Prov.19.2"><sup><a href="#Prov.19.2" class="verse-number">2</a></sup> Теж не добра душа без знання, а хто наглить ногами, спіткнеться.</p>
  <p class="verse" id="Prov.19.3"><sup><a href="#Prov.19.3" class="verse-number">3</a></sup> Глупота людини дорогу її викривляє, і на Господа гнівається її серце.</p>
  <p class="verse" id="Prov.19.4"><sup><a href="#Prov.19.4" class="verse-number">4</a></sup> Маєток примножує друзів численних, а від бідака відпадає й товариш його...</p>
  <p class="verse" id="Prov.19.5"><sup><a href="#Prov.19.5" class="verse-number">5</a></sup> Свідок брехливий не буде без кари, а хто брехні говорить, не буде врятований.</p>
  <p class="verse" id="Prov.19.6"><sup><a href="#Prov.19.6" class="verse-number">6</a></sup> Багато-хто годять тому, хто гостинці дає, і кожен товариш людині, яка не скупиться на дари.</p>
  <p class="verse" id="Prov.19.7"><sup><a href="#Prov.19.7" class="verse-number">7</a></sup> Бідаря ненавидять всі браття його, а тимбільш його приятелі відпадають від нього; а коли за словами поради женеться, нема їх!</p>
  <p class="verse" id="Prov.19.8"><sup><a href="#Prov.19.8" class="verse-number">8</a></sup> Хто ума набуває, кохає той душу свою, а хто розум стереже, той знаходить добро.</p>
  <p class="verse" id="Prov.19.9"><sup><a href="#Prov.19.9" class="verse-number">9</a></sup> Свідок брехливий не буде без кари, хто ж неправду говорить, загине.</p>
  <p class="verse" id="Prov.19.10"><sup><a href="#Prov.19.10" class="verse-number">10</a></sup> Не лицює пишнота безумному, тим більше рабові панувати над зверхником.</p>
  <p class="verse" id="Prov.19.11"><sup><a href="#Prov.19.11" class="verse-number">11</a></sup> Розум людини припинює гнів її, а величність її перейти над провиною.</p>
  <p class="verse" id="Prov.19.12"><sup><a href="#Prov.19.12" class="verse-number">12</a></sup> Гнів царя немов рик левчука, а ласкавість його як роса на траву.</p>
  <p class="verse" id="Prov.19.13"><sup><a href="#Prov.19.13" class="verse-number">13</a></sup> Син безумний погибіль для батька свого, а жінка сварлива як ринва, що з неї вода тече завжди.</p>
  <p class="verse" id="Prov.19.14"><sup><a href="#Prov.19.14" class="verse-number">14</a></sup> Хата й маєток спадщина батьків, а жінка розумна від Господа.</p>
  <p class="verse" id="Prov.19.15"><sup><a href="#Prov.19.15" class="verse-number">15</a></sup> Лінощі сон накидають, і лінива душа голодує.</p>
  <p class="verse" id="Prov.19.16"><sup><a href="#Prov.19.16" class="verse-number">16</a></sup> Хто заповідь охороняє, той душу свою стереже; хто дороги свої легковажить, помре.</p>
  <p class="verse" id="Prov.19.17"><sup><a href="#Prov.19.17" class="verse-number">17</a></sup> Хто милостивий до вбогого, той позичає для Господа, і чин його Він надолужить йому.</p>
  <p class="verse" id="Prov.19.18"><sup><a href="#Prov.19.18" class="verse-number">18</a></sup> Картай свого сина, коли є надія навчити, та забити його не піднось свою душу.</p>
  <p class="verse" id="Prov.19.19"><sup><a href="#Prov.19.19" class="verse-number">19</a></sup> Людина великого гніву хай кару несе, бо якщо ти врятуєш її, то вчиниш ще гірше.</p>
  <p class="verse" id="Prov.19.20"><sup><a href="#Prov.19.20" class="verse-number">20</a></sup> Слухай ради й картання приймай, щоб мудрим ти став при своєму кінці.</p>
  <p class="verse" id="Prov.19.21"><sup><a href="#Prov.19.21" class="verse-number">21</a></sup> У серці людини багато думок, але виповниться тільки задум Господній.</p>
  <p class="verse" id="Prov.19.22"><sup><a href="#Prov.19.22" class="verse-number">22</a></sup> Здобуток людині то милість її, але ліпший бідар за людину брехливу.</p>
  <p class="verse" id="Prov.19.23"><sup><a href="#Prov.19.23" class="verse-number">23</a></sup> Страх Господній веде до життя, і хто його має, той ситим ночує, і зло не досягне його.</p>
  <p class="verse" id="Prov.19.24"><sup><a href="#Prov.19.24" class="verse-number">24</a></sup> У миску стромляє лінюх свою руку, до уст же своїх не підійме її.</p>
  <p class="verse" id="Prov.19.25"><sup><a href="#Prov.19.25" class="verse-number">25</a></sup> Як битимеш нерозважного, то помудріє й немудрий, а будеш розумного остерігати, то він зрозуміє поуку.</p>
  <p class="verse" id="Prov.19.26"><sup><a href="#Prov.19.26" class="verse-number">26</a></sup> Хто батька грабує, хто матір жене? Це син, що застиджує та осоромлює,</p>
  <p class="verse" id="Prov.19.27"><sup><a href="#Prov.19.27" class="verse-number">27</a></sup> перестань же, мій сину, навчатися від нерозумних, щоб відступитися від слів знання!</p>
  <p class="verse" id="Prov.19.28"><sup><a href="#Prov.19.28" class="verse-number">28</a></sup> Свідок нікчемний висміює суд, а уста безбожних вибризкують кривду.</p>
  <p class="verse" id="Prov.19.29"><sup><a href="#Prov.19.29" class="verse-number">29</a></sup> На насмішників кари готові постійно, і вдари на спину безумним.</p>
  <h2>Chapter 20</h2>
  <p class="verse" id="Prov.20.1"><sup><a href="#Prov.20.1" class="verse-number">1</a></sup> Вино то насмішник, напій п'янкий галасун, і кожен, хто блудить у ньому, немудрий.</p>
  <p class="verse" id="Prov.20.2"><sup><a href="#Prov.20.2" class="verse-number">2</a></sup> Страх царя як рик лева; хто до гніву доводить його, проти свого життя прогрішає.</p>
  <p class="verse" id="Prov.20.3"><sup><a href="#Prov.20.3" class="verse-number">3</a></sup> Слава людині, що гнів покидає, а кожен глупак вибухає.</p>
  <p class="verse" id="Prov.20.4"><sup><a href="#Prov.20.4" class="verse-number">4</a></sup> Лінивий не оре із осени, а захоче в жнива і нічого нема.</p>
  <p class="verse" id="Prov.20.5"><sup><a href="#Prov.20.5" class="verse-number">5</a></sup> Рада в серці людини глибока вода, і розумна людина її повичерпує.</p>
  <p class="verse" id="Prov.20.6"><sup><a href="#Prov.20.6" class="verse-number">6</a></sup> Багато людей себе звуть милосердними, та вірну людину хто знайде?</p>
  <p class="verse" id="Prov.20.7"><sup><a href="#Prov.20.7" class="verse-number">7</a></sup> У своїй неповинності праведний ходить, блаженні по ньому сини його!</p>
  <p class="verse" id="Prov.20.8"><sup><a href="#Prov.20.8" class="verse-number">8</a></sup> Цар сидить на суддевім престолі, всяке зло розганяє своїми очима.</p>
  <p class="verse" id="Prov.20.9"><sup><a href="#Prov.20.9" class="verse-number">9</a></sup> Хто скаже: Очистив я серце своє, очистився я від свого гріха?</p>
  <p class="verse" id="Prov.20.10"><sup><a href="#Prov.20.10" class="verse-number">10</a></sup> Вага неоднакова, неоднакова міра, обоє вони то огида для Господа.</p>
  <p class="verse" id="Prov.20.11"><sup><a href="#Prov.20.11" class="verse-number">11</a></sup> Навіть юнак буде пізнаний з чинів своїх, чи чин його чистий й чи простий.</p>
  <p class="verse" id="Prov.20.12"><sup><a href="#Prov.20.12" class="verse-number">12</a></sup> Ухо, що слухає, й око, що бачить, Господь учинив їх обоє.</p>
  <p class="verse" id="Prov.20.13"><sup><a href="#Prov.20.13" class="verse-number">13</a></sup> Не кохайся в спанні, щоб не збідніти; розплющ свої очі та хлібом наситься!</p>
  <p class="verse" id="Prov.20.14"><sup><a href="#Prov.20.14" class="verse-number">14</a></sup> Зле, зле! каже той, хто купує, а як піде собі, тоді хвалиться купном.</p>
  <p class="verse" id="Prov.20.15"><sup><a href="#Prov.20.15" class="verse-number">15</a></sup> Є золото й перел багато, та розумні уста найцінніший то посуд.</p>
  <p class="verse" id="Prov.20.16"><sup><a href="#Prov.20.16" class="verse-number">16</a></sup> Візьми його одіж, бо він поручивсь за чужого, і за чужинку візьми його застав.</p>
  <p class="verse" id="Prov.20.17"><sup><a href="#Prov.20.17" class="verse-number">17</a></sup> Хліб з неправди солодкий людині, та піском потім будуть наповнені уста її.</p>
  <p class="verse" id="Prov.20.18"><sup><a href="#Prov.20.18" class="verse-number">18</a></sup> Тримаються заміри радою, і війну провадь мудрими радами.</p>
  <p class="verse" id="Prov.20.19"><sup><a href="#Prov.20.19" class="verse-number">19</a></sup> Виявляє обмовник таємне, а ти не втручайся до того, легко хто розтулює уста свої.</p>
  <p class="verse" id="Prov.20.20"><sup><a href="#Prov.20.20" class="verse-number">20</a></sup> Хто кляне свого батька та матір свою, погасне світильник йому серед темряви!</p>
  <p class="verse" id="Prov.20.21"><sup><a href="#Prov.20.21" class="verse-number">21</a></sup> Спадок спочатку заскоро набутий, не буде кінець його поблагословлений!</p>
  <p class="verse" id="Prov.20.22"><sup><a href="#Prov.20.22" class="verse-number">22</a></sup> Не кажи: Надолужу я зло! май надію на Господа, і Він допоможе тобі.</p>
  <p class="verse" id="Prov.20.23"><sup><a href="#Prov.20.23" class="verse-number">23</a></sup> Вага неоднакова то огида для Господа, а оманливі шальки не добрі.</p>
  <p class="verse" id="Prov.20.24"><sup><a href="#Prov.20.24" class="verse-number">24</a></sup> Від Господа кроки людини, а людина як вона зрозуміє дорогу свою?</p>
  <p class="verse" id="Prov.20.25"><sup><a href="#Prov.20.25" class="verse-number">25</a></sup> Тенета людині казати святе нерозважно, а згодом свої обітниці досліджувати.</p>
  <p class="verse" id="Prov.20.26"><sup><a href="#Prov.20.26" class="verse-number">26</a></sup> Мудрий цар розпорошить безбожних, і зверне на них своє коло для мук.</p>
  <p class="verse" id="Prov.20.27"><sup><a href="#Prov.20.27" class="verse-number">27</a></sup> Дух людини світильник Господній, що все нутро обшукує.</p>
  <p class="verse" id="Prov.20.28"><sup><a href="#Prov.20.28" class="verse-number">28</a></sup> Милість та правда царя стережуть, і трона свого він підтримує милістю.</p>
  <p class="verse" id="Prov.20.29"><sup><a href="#Prov.20.29" class="verse-number">29</a></sup> Окраса юнацтва їхня сила, а пишність старих сивина.</p>
  <p class="verse" id="Prov.20.30"><sup><a href="#Prov.20.30" class="verse-number">30</a></sup> Синяки від побоїв то масть лікувальна на злого, та вдари нутру живота.</p>
  <h2>Chapter 21</h2>
  <p class="verse" id="Prov.21.1"><sup><a href="#Prov.21.1" class="verse-number">1</a></sup> Водні потоки цареве це серце в Господній руці: куди тільки захоче, його Він скеровує.</p>
  <p class="verse" id="Prov.21.2"><sup><a href="#Prov.21.2" class="verse-number">2</a></sup> Всяка дорога людини пряма в її очах, та керує серцями Господь.</p>
  <p class="verse" id="Prov.21.3"><sup><a href="#Prov.21.3" class="verse-number">3</a></sup> Справедливість та правду чинити для Господа це добірніше за жертву.</p>
  <p class="verse" id="Prov.21.4"><sup><a href="#Prov.21.4" class="verse-number">4</a></sup> Муж гордого ока та серця надутого несправедливий, а світильник безбожних це гріх.</p>
  <p class="verse" id="Prov.21.5"><sup><a href="#Prov.21.5" class="verse-number">5</a></sup> Думки пильного лиш на достаток ведуть, а всякий квапливий на збиток.</p>
  <p class="verse" id="Prov.21.6"><sup><a href="#Prov.21.6" class="verse-number">6</a></sup> Набування майна язиком неправдивим це скороминуща марнота шукаючих смерти.</p>
  <p class="verse" id="Prov.21.7"><sup><a href="#Prov.21.7" class="verse-number">7</a></sup> Насильство безбожних прямує на них, бо права чинити не хочуть.</p>
  <p class="verse" id="Prov.21.8"><sup><a href="#Prov.21.8" class="verse-number">8</a></sup> Дорога злочинця крута, а чистий прямий його чин.</p>
  <p class="verse" id="Prov.21.9"><sup><a href="#Prov.21.9" class="verse-number">9</a></sup> Ліпше жити в куті на даху, ніж з сварливою жінкою в спільному домі.</p>
  <p class="verse" id="Prov.21.10"><sup><a href="#Prov.21.10" class="verse-number">10</a></sup> Лихого жадає душа нечестивого, і в очах його ближній його не отримає милости.</p>
  <p class="verse" id="Prov.21.11"><sup><a href="#Prov.21.11" class="verse-number">11</a></sup> Як карають глумливця мудріє безумний, а як мудрого вчать, знання набуває.</p>
  <p class="verse" id="Prov.21.12"><sup><a href="#Prov.21.12" class="verse-number">12</a></sup> До дому свого приглядається праведний, а безбожний доводить до зла.</p>
  <p class="verse" id="Prov.21.13"><sup><a href="#Prov.21.13" class="verse-number">13</a></sup> Хто вухо своє затикає від зойку убогого, то й він буде кликати, та не отримає відповіді.</p>
  <p class="verse" id="Prov.21.14"><sup><a href="#Prov.21.14" class="verse-number">14</a></sup> Таємний дарунок погашує гнів, а неявний гостинець лють сильну.</p>
  <p class="verse" id="Prov.21.15"><sup><a href="#Prov.21.15" class="verse-number">15</a></sup> Радість праведному правосуддя чинити, а злочинцеві страх.</p>
  <p class="verse" id="Prov.21.16"><sup><a href="#Prov.21.16" class="verse-number">16</a></sup> Людина, що зблуджує від путі розуму, у зборі померлих спочине.</p>
  <p class="verse" id="Prov.21.17"><sup><a href="#Prov.21.17" class="verse-number">17</a></sup> Хто любить веселощі, той немаючий, хто любить вино та оливу, той не збагатіє.</p>
  <p class="verse" id="Prov.21.18"><sup><a href="#Prov.21.18" class="verse-number">18</a></sup> Безбожний то викуп за праведного, а лукавий за щирого.</p>
  <p class="verse" id="Prov.21.19"><sup><a href="#Prov.21.19" class="verse-number">19</a></sup> Ліпше сидіти в пустинній країні, ніж з сварливою та сердитою жінкою.</p>
  <p class="verse" id="Prov.21.20"><sup><a href="#Prov.21.20" class="verse-number">20</a></sup> Скарб цінний та олива в мешканні премудрого, та нищить безумна людина його.</p>
  <p class="verse" id="Prov.21.21"><sup><a href="#Prov.21.21" class="verse-number">21</a></sup> Хто женеться за праведністю та за милістю, той знаходить життя, справедливість та славу.</p>
  <p class="verse" id="Prov.21.22"><sup><a href="#Prov.21.22" class="verse-number">22</a></sup> До міста хоробрих увійде премудрий, і твердиню надії його поруйнує.</p>
  <p class="verse" id="Prov.21.23"><sup><a href="#Prov.21.23" class="verse-number">23</a></sup> Хто стереже свої уста й свого язика, той душу свою зберігає від лиха.</p>
  <p class="verse" id="Prov.21.24"><sup><a href="#Prov.21.24" class="verse-number">24</a></sup> Надутий пихою насмішник ім'я йому, він робить усе із бундючним зухвальством.</p>
  <p class="verse" id="Prov.21.25"><sup><a href="#Prov.21.25" class="verse-number">25</a></sup> Пожадання лінивого вб'є його, бо руки його відмовляють робити,</p>
  <p class="verse" id="Prov.21.26"><sup><a href="#Prov.21.26" class="verse-number">26</a></sup> він кожного дня пожадливо жадає, а справедливий дає та не жалує.</p>
  <p class="verse" id="Prov.21.27"><sup><a href="#Prov.21.27" class="verse-number">27</a></sup> Жертва безбожних огида, а надто тоді, як за діло безчесне приноситься.</p>
  <p class="verse" id="Prov.21.28"><sup><a href="#Prov.21.28" class="verse-number">28</a></sup> Свідок брехливий загине, а людина, що слухає Боже, говоритиме завжди.</p>
  <p class="verse" id="Prov.21.29"><sup><a href="#Prov.21.29" class="verse-number">29</a></sup> Безбожна людина жорстока обличчям своїм, а невинний зміцняє дорогу свою.</p>
  <p class="verse" id="Prov.21.30"><sup><a href="#Prov.21.30" class="verse-number">30</a></sup> Нема мудрости, ані розуму, ані ради насупроти Господа.</p>
  <p class="verse" id="Prov.21.31"><sup><a href="#Prov.21.31" class="verse-number">31</a></sup> Приготовлений кінь на день бою, але перемога від Господа!</p>
  <h2>Chapter 22</h2>
  <p class="verse" id="Prov.22.1"><sup><a href="#Prov.22.1" class="verse-number">1</a></sup> Ліпше добре ім'я за багатство велике, і ліпша милість за срібло та золото.</p>
  <p class="verse" id="Prov.22.2"><sup><a href="#Prov.22.2" class="verse-number">2</a></sup> Багатий та вбогий стрічаються, Господь їх обох створив.</p>
  <p class="verse" id="Prov.22.3"><sup><a href="#Prov.22.3" class="verse-number">3</a></sup> Мудрий бачить лихе і ховається, а безумні йдуть і караються.</p>
  <p class="verse" id="Prov.22.4"><sup><a href="#Prov.22.4" class="verse-number">4</a></sup> Заплата покори і страху Господнього, це багатство, і слава, й життя.</p>
  <p class="verse" id="Prov.22.5"><sup><a href="#Prov.22.5" class="verse-number">5</a></sup> Тернина й пастки на дорозі лукавого, а хто стереже свою душу, відійде далеко від них.</p>
  <p class="verse" id="Prov.22.6"><sup><a href="#Prov.22.6" class="verse-number">6</a></sup> Привчай юнака до дороги його, і він, як постаріється, не уступиться з неї.</p>
  <p class="verse" id="Prov.22.7"><sup><a href="#Prov.22.7" class="verse-number">7</a></sup> Багатий панує над бідними, а боржник раб позичальника.</p>
  <p class="verse" id="Prov.22.8"><sup><a href="#Prov.22.8" class="verse-number">8</a></sup> Хто сіє кривду, той жатиме лихо, а бич гніву його покінчиться.</p>
  <p class="verse" id="Prov.22.9"><sup><a href="#Prov.22.9" class="verse-number">9</a></sup> Хто доброго ока, той поблагословлений буде, бо дає він убогому з хліба свого.</p>
  <p class="verse" id="Prov.22.10"><sup><a href="#Prov.22.10" class="verse-number">10</a></sup> Глумливого вижени, й вийде з ним сварка, і суперечка та ганьба припиняться.</p>
  <p class="verse" id="Prov.22.11"><sup><a href="#Prov.22.11" class="verse-number">11</a></sup> Хто чистість серця кохає, той має хороше на устах, і другом йому буде цар.</p>
  <p class="verse" id="Prov.22.12"><sup><a href="#Prov.22.12" class="verse-number">12</a></sup> Очі Господа оберігають знання, а лукаві слова Він відкине.</p>
  <p class="verse" id="Prov.22.13"><sup><a href="#Prov.22.13" class="verse-number">13</a></sup> Лінивий говорить: На вулиці лев, серед майдану я буду забитий!</p>
  <p class="verse" id="Prov.22.14"><sup><a href="#Prov.22.14" class="verse-number">14</a></sup> Уста коханки яма глибока: на кого Господь має гнів, той впадає туди.</p>
  <p class="verse" id="Prov.22.15"><sup><a href="#Prov.22.15" class="verse-number">15</a></sup> До юнакового серця глупота прив'язана, та різка картання віддалить від нього її.</p>
  <p class="verse" id="Prov.22.16"><sup><a href="#Prov.22.16" class="verse-number">16</a></sup> Хто тисне убогого, щоб собі збагатитись, і хто багачеві дає, той певно збідніє.</p>
  <p class="verse" id="Prov.22.17"><sup><a href="#Prov.22.17" class="verse-number">17</a></sup> Нахили своє вухо, і послухай слів мудрих, і серце зверни до мого знання,</p>
  <p class="verse" id="Prov.22.18"><sup><a href="#Prov.22.18" class="verse-number">18</a></sup> бо гарне воно, коли будеш ти їх у своєму нутрі стерегти, хай стануть на устах твоїх вони разом!</p>
  <p class="verse" id="Prov.22.19"><sup><a href="#Prov.22.19" class="verse-number">19</a></sup> Щоб надія твоя була в Господі, я й сьогодні навчаю тебе.</p>
  <p class="verse" id="Prov.22.20"><sup><a href="#Prov.22.20" class="verse-number">20</a></sup> Хіба ж не писав тобі тричі з порадами та із знанням,</p>
  <p class="verse" id="Prov.22.21"><sup><a href="#Prov.22.21" class="verse-number">21</a></sup> щоб тобі завідомити правду, правдиві слова, щоб ти істину міг відповісти тому, хто тебе запитає.</p>
  <p class="verse" id="Prov.22.22"><sup><a href="#Prov.22.22" class="verse-number">22</a></sup> Не грабуй незаможнього, бо він незаможній, і не тисни убогого в брамі,</p>
  <p class="verse" id="Prov.22.23"><sup><a href="#Prov.22.23" class="verse-number">23</a></sup> бо Господь за їхню справу судитиметься, і грабіжникам їхнім ограбує Він душу.</p>
  <p class="verse" id="Prov.22.24"><sup><a href="#Prov.22.24" class="verse-number">24</a></sup> Не дружись із чоловіком гнівливим, і не ходи із людиною лютою,</p>
  <p class="verse" id="Prov.22.25"><sup><a href="#Prov.22.25" class="verse-number">25</a></sup> щоб доріг її ти не навчився, і тенета не взяв для своєї душі.</p>
  <p class="verse" id="Prov.22.26"><sup><a href="#Prov.22.26" class="verse-number">26</a></sup> Не будь серед тих, хто поруку дає, серед тих, хто поручується за борги:</p>
  <p class="verse" id="Prov.22.27"><sup><a href="#Prov.22.27" class="verse-number">27</a></sup> коли ти не матимеш чим заплатити, нащо візьмуть з-під тебе постелю твою?</p>
  <p class="verse" id="Prov.22.28"><sup><a href="#Prov.22.28" class="verse-number">28</a></sup> Не пересувай вікової границі, яку встановили батьки твої.</p>
  <p class="verse" id="Prov.22.29"><sup><a href="#Prov.22.29" class="verse-number">29</a></sup> Ти бачив людину, моторну в занятті своїм? Вона перед царями спокійно стоятиме, та не встоїть вона перед простими.</p>
  <h2>Chapter 23</h2>
  <p class="verse" id="Prov.23.1"><sup><a href="#Prov.23.1" class="verse-number">1</a></sup> Коли сядеш хліб їсти з володарем, то пильно вважай, що перед тобою,</p>
  <p class="verse" id="Prov.23.2"><sup><a href="#Prov.23.2" class="verse-number">2</a></sup> і поклади собі в горло ножа, якщо ти ненажера:</p>
  <p class="verse" id="Prov.23.3"><sup><a href="#Prov.23.3" class="verse-number">3</a></sup> не жадай його ласощів, бо вони хліб обманливий!</p>
  <p class="verse" id="Prov.23.4"><sup><a href="#Prov.23.4" class="verse-number">4</a></sup> Не мордуйся, щоб мати багатство, відступися від думки своєї про це,</p>
  <p class="verse" id="Prov.23.5"><sup><a href="#Prov.23.5" class="verse-number">5</a></sup> свої очі ти звернеш на нього, й нема вже його: бо конче змайструє воно собі крила, і полетить, мов орел той, до неба...</p>
  <p class="verse" id="Prov.23.6"><sup><a href="#Prov.23.6" class="verse-number">6</a></sup> Не їж хліба в злоокого, і не пожадай лакоминок його,</p>
  <p class="verse" id="Prov.23.7"><sup><a href="#Prov.23.7" class="verse-number">7</a></sup> бо як у душі своїй він обраховує, такий є. Він скаже тобі: Їж та пий! але серце його не з тобою,</p>
  <p class="verse" id="Prov.23.8"><sup><a href="#Prov.23.8" class="verse-number">8</a></sup> той кавалок, якого ти з'їв, із себе викинеш, і свої гарні слова надаремно потратиш!</p>
  <p class="verse" id="Prov.23.9"><sup><a href="#Prov.23.9" class="verse-number">9</a></sup> Не кажи до ушей нерозумному, бо погордить він мудрістю слів твоїх.</p>
  <p class="verse" id="Prov.23.10"><sup><a href="#Prov.23.10" class="verse-number">10</a></sup> Не пересувай вікової границі, і не входь на сирітські поля,</p>
  <p class="verse" id="Prov.23.11"><sup><a href="#Prov.23.11" class="verse-number">11</a></sup> бо їхній Визволитель міцний, Він за справу їхню буде судитись з тобою!</p>
  <p class="verse" id="Prov.23.12"><sup><a href="#Prov.23.12" class="verse-number">12</a></sup> Своє серце зверни до навчання, а уші свої до розумних речей.</p>
  <p class="verse" id="Prov.23.13"><sup><a href="#Prov.23.13" class="verse-number">13</a></sup> Не стримуй напучування юнака, коли різкою виб'єш його, не помре:</p>
  <p class="verse" id="Prov.23.14"><sup><a href="#Prov.23.14" class="verse-number">14</a></sup> ти різкою виб'єш його, і душу його від шеолу врятуєш.</p>
  <p class="verse" id="Prov.23.15"><sup><a href="#Prov.23.15" class="verse-number">15</a></sup> Мій сину, якщо твоє серце змудріло, то буде радіти також моє серце,</p>
  <p class="verse" id="Prov.23.16"><sup><a href="#Prov.23.16" class="verse-number">16</a></sup> і нутро моє буде тішитись, коли уста твої говоритимуть слушне.</p>
  <p class="verse" id="Prov.23.17"><sup><a href="#Prov.23.17" class="verse-number">17</a></sup> Нехай серце твоє не завидує грішним, і повсякчас пильнуй тільки страху Господнього,</p>
  <p class="verse" id="Prov.23.18"><sup><a href="#Prov.23.18" class="verse-number">18</a></sup> бо існує майбутнє, і надія твоя не загине.</p>
  <p class="verse" id="Prov.23.19"><sup><a href="#Prov.23.19" class="verse-number">19</a></sup> Послухай, мій сину, та й помудрій, і нехай твоє серце ступає дорогою рівною.</p>
  <p class="verse" id="Prov.23.20"><sup><a href="#Prov.23.20" class="verse-number">20</a></sup> Не будь поміж тими, що жлуктять вино, поміж тими, що м'ясо собі пожирають,</p>
  <p class="verse" id="Prov.23.21"><sup><a href="#Prov.23.21" class="verse-number">21</a></sup> бо п'яниця й жерун збідніють, а сонливий одягне лахміття.</p>
  <p class="verse" id="Prov.23.22"><sup><a href="#Prov.23.22" class="verse-number">22</a></sup> Слухай батька свого, він тебе породив, і не гордуй, як постаріла мати твоя.</p>
  <p class="verse" id="Prov.23.23"><sup><a href="#Prov.23.23" class="verse-number">23</a></sup> Купи собі й не продавай правду, мудрість, і картання та розум.</p>
  <p class="verse" id="Prov.23.24"><sup><a href="#Prov.23.24" class="verse-number">24</a></sup> Буде вельми радіти батько праведного, і родитель премудрого втішиться ним.</p>
  <p class="verse" id="Prov.23.25"><sup><a href="#Prov.23.25" class="verse-number">25</a></sup> Хай радіє твій батько та мати твоя, хай потішиться та, що тебе породила.</p>
  <p class="verse" id="Prov.23.26"><sup><a href="#Prov.23.26" class="verse-number">26</a></sup> Дай мені, сину мій, своє серце, і очі твої хай кохають дороги мої.</p>
  <p class="verse" id="Prov.23.27"><sup><a href="#Prov.23.27" class="verse-number">27</a></sup> Бо блудниця то яма глибока, а криниця тісна чужа жінка.</p>
  <p class="verse" id="Prov.23.28"><sup><a href="#Prov.23.28" class="verse-number">28</a></sup> І вона, мов грабіжник, чатує, і примножує зрадників поміж людьми.</p>
  <p class="verse" id="Prov.23.29"><sup><a href="#Prov.23.29" class="verse-number">29</a></sup> В кого ой, в кого ай, в кого сварки, в кого клопіт, в кого рани даремні, в кого очі червоні?</p>
  <p class="verse" id="Prov.23.30"><sup><a href="#Prov.23.30" class="verse-number">30</a></sup> У тих, хто запізнюється над вином, у тих, хто приходить попробувати вина змішаного.</p>
  <p class="verse" id="Prov.23.31"><sup><a href="#Prov.23.31" class="verse-number">31</a></sup> Не дивись на вино, як воно рум'яніє, як виблискує в келіху й рівненько ллється,</p>
  <p class="verse" id="Prov.23.32"><sup><a href="#Prov.23.32" class="verse-number">32</a></sup> кінець його буде кусати, як гад, і вжалить, немов та гадюка,</p>
  <p class="verse" id="Prov.23.33"><sup><a href="#Prov.23.33" class="verse-number">33</a></sup> пантруватимуть очі твої на чужі жінки, і серце твоє говоритиме дурощі...</p>
  <p class="verse" id="Prov.23.34"><sup><a href="#Prov.23.34" class="verse-number">34</a></sup> І ти будеш, як той, хто лежить у середині моря, й як той, хто лежить на щогловім верху.</p>
  <p class="verse" id="Prov.23.35"><sup><a href="#Prov.23.35" class="verse-number">35</a></sup> І скажеш: Побили мене, та мені не боліло, мене штурхали, я ж не почув, коли я прокинусь, шукатиму далі того ж...</p>
  <h2>Chapter 24</h2>
  <p class="verse" id="Prov.24.1"><sup><a href="#Prov.24.1" class="verse-number">1</a></sup> Не завидуй злим людям, не бажай бути з ними,</p>
  <p class="verse" id="Prov.24.2"><sup><a href="#Prov.24.2" class="verse-number">2</a></sup> бо їхне серце говорить про здирство, а уста їхні мовлять про зло.</p>
  <p class="verse" id="Prov.24.3"><sup><a href="#Prov.24.3" class="verse-number">3</a></sup> Дім будується мудрістю, і розумом ставиться міцно.</p>
  <p class="verse" id="Prov.24.4"><sup><a href="#Prov.24.4" class="verse-number">4</a></sup> А через пізнання кімнати наповнюються усіляким маєтком цінним та приємним.</p>
  <p class="verse" id="Prov.24.5"><sup><a href="#Prov.24.5" class="verse-number">5</a></sup> Мудрий сильніший від сильного, а людина розумна від повносилого.</p>
  <p class="verse" id="Prov.24.6"><sup><a href="#Prov.24.6" class="verse-number">6</a></sup> Тому то провадь війну мудрими радами, бо спасіння в численності радників.</p>
  <p class="verse" id="Prov.24.7"><sup><a href="#Prov.24.7" class="verse-number">7</a></sup> Для безумного мудрість занадто висока, своїх уст не розкриє при брамі.</p>
  <p class="verse" id="Prov.24.8"><sup><a href="#Prov.24.8" class="verse-number">8</a></sup> Хто чинити лихе заміряє, того звуть лукавим.</p>
  <p class="verse" id="Prov.24.9"><sup><a href="#Prov.24.9" class="verse-number">9</a></sup> Замір глупоти то гріх, а насмішник огида людині.</p>
  <p class="verse" id="Prov.24.10"><sup><a href="#Prov.24.10" class="verse-number">10</a></sup> Якщо ти в день недолі знесилився, то мала твоя сила.</p>
  <p class="verse" id="Prov.24.11"><sup><a href="#Prov.24.11" class="verse-number">11</a></sup> Рятуй узятих на смерть, також тих, хто на страчення хилиться, хіба не підтримаєш їх?</p>
  <p class="verse" id="Prov.24.12"><sup><a href="#Prov.24.12" class="verse-number">12</a></sup> Якщо скажеш: Цього ми не знали! чи ж Той, хто серця випробовує, знати не буде? Він Сторож твоєї душі, і він знає про це, і поверне людині за чином її.</p>
  <p class="verse" id="Prov.24.13"><sup><a href="#Prov.24.13" class="verse-number">13</a></sup> Їж, сину мій, мед, бо він добрий, а мед щільниковий солодкий він на піднебінні твоїм,</p>
  <p class="verse" id="Prov.24.14"><sup><a href="#Prov.24.14" class="verse-number">14</a></sup> отак мудрість пізнай для своєї душі: якщо знайдеш її, то ти маєш майбутність, і надія твоя не понищиться!</p>
  <p class="verse" id="Prov.24.15"><sup><a href="#Prov.24.15" class="verse-number">15</a></sup> Не чатуй на помешкання праведного, ти безбожнику, не ограблюй мешкання його,</p>
  <p class="verse" id="Prov.24.16"><sup><a href="#Prov.24.16" class="verse-number">16</a></sup> бо праведний сім раз впаде та зведеться, а безбожний в погибіль впаде!</p>
  <p class="verse" id="Prov.24.17"><sup><a href="#Prov.24.17" class="verse-number">17</a></sup> Не тішся, як ворог твій падає, а коли він спіткнеться, хай серце твоє не радіє,</p>
  <p class="verse" id="Prov.24.18"><sup><a href="#Prov.24.18" class="verse-number">18</a></sup> щоб Господь не побачив, і це не було в Його очах лихим, і щоб Він не звернув Свого гніву від нього на тебе!</p>
  <p class="verse" id="Prov.24.19"><sup><a href="#Prov.24.19" class="verse-number">19</a></sup> Не пались на злочинців, не заздри безбожним,</p>
  <p class="verse" id="Prov.24.20"><sup><a href="#Prov.24.20" class="verse-number">20</a></sup> бо злому не буде майбутности, світильник безбожних погасне.</p>
  <p class="verse" id="Prov.24.21"><sup><a href="#Prov.24.21" class="verse-number">21</a></sup> Бійся, сину мій, Господа та царя, не водися з непевними,</p>
  <p class="verse" id="Prov.24.22"><sup><a href="#Prov.24.22" class="verse-number">22</a></sup> бо погибіль їхня нагло постане, а біду від обох тих хто знає?</p>
  <p class="verse" id="Prov.24.23"><sup><a href="#Prov.24.23" class="verse-number">23</a></sup> І оце ось походить від мудрих: Звертати увагу в суді на обличчя не добре.</p>
  <p class="verse" id="Prov.24.24"><sup><a href="#Prov.24.24" class="verse-number">24</a></sup> Хто буде казати безбожному: Праведний ти! того проклинатимуть люди, і гніватись будуть на того народи.</p>
  <p class="verse" id="Prov.24.25"><sup><a href="#Prov.24.25" class="verse-number">25</a></sup> А тим, хто картає його, буде миле оце, і прийде на них благословення добра!</p>
  <p class="verse" id="Prov.24.26"><sup><a href="#Prov.24.26" class="verse-number">26</a></sup> Мов у губи цілує, хто відповідає правдиве.</p>
  <p class="verse" id="Prov.24.27"><sup><a href="#Prov.24.27" class="verse-number">27</a></sup> Приготуй свою працю надворі, й оброби собі поле, а потім збудуєш свій дім.</p>
  <p class="verse" id="Prov.24.28"><sup><a href="#Prov.24.28" class="verse-number">28</a></sup> Не будь ложним свідком на свого ближнього, і не підговорюй устами своїми.</p>
  <p class="verse" id="Prov.24.29"><sup><a href="#Prov.24.29" class="verse-number">29</a></sup> Не кажи: Як зробив він мені, так зроблю я йому, верну людині за чином її!</p>
  <p class="verse" id="Prov.24.30"><sup><a href="#Prov.24.30" class="verse-number">30</a></sup> Я проходив край поля людини лінивої, та край виноградника недоумкуватого,</p>
  <p class="verse" id="Prov.24.31"><sup><a href="#Prov.24.31" class="verse-number">31</a></sup> і ось все воно позаростало терням, будяками покрита поверхня його, камінний же мур його був поруйнований...</p>
  <p class="verse" id="Prov.24.32"><sup><a href="#Prov.24.32" class="verse-number">32</a></sup> І бачив я те, і увагу звернув, і взяв я поуку собі:</p>
  <p class="verse" id="Prov.24.33"><sup><a href="#Prov.24.33" class="verse-number">33</a></sup> Ще трохи поспати, подрімати ще трохи, руки трохи зложити, щоб полежати,</p>
  <p class="verse" id="Prov.24.34"><sup><a href="#Prov.24.34" class="verse-number">34</a></sup> і приходить, немов мандрівник, незаможність твоя, і нужда твоя, як озброєний муж!...</p>
  <h2>Chapter 25</h2>
  <p class="verse" id="Prov.25.1"><sup><a href="#Prov.25.1" class="verse-number">1</a></sup> І оце Соломонові приповісті, що зібрали люди Єзекії, Юдиного царя.</p>
  <p class="verse" id="Prov.25.2"><sup><a href="#Prov.25.2" class="verse-number">2</a></sup> Слава Божа щоб справу сховати, а слава царів щоб розвідати справу.</p>
  <p class="verse" id="Prov.25.3"><sup><a href="#Prov.25.3" class="verse-number">3</a></sup> Небо високістю, і земля глибиною, і серце царів недослідимі.</p>
  <p class="verse" id="Prov.25.4"><sup><a href="#Prov.25.4" class="verse-number">4</a></sup> Як відкинути жужель від срібла, то золотареві виходить посудина,</p>
  <p class="verse" id="Prov.25.5"><sup><a href="#Prov.25.5" class="verse-number">5</a></sup> коли віддалити безбожного з-перед обличчя царевого, то справедливістю міцно поставиться трон його.</p>
  <p class="verse" id="Prov.25.6"><sup><a href="#Prov.25.6" class="verse-number">6</a></sup> Перед царем не пишайся, а на місці великих не стій,</p>
  <p class="verse" id="Prov.25.7"><sup><a href="#Prov.25.7" class="verse-number">7</a></sup> бо ліпше, як скажуть тобі: Ходи вище сюди! аніж тебе знизити перед шляхетним, що бачили очі твої.</p>
  <p class="verse" id="Prov.25.8"><sup><a href="#Prov.25.8" class="verse-number">8</a></sup> Не спішися ставати до позову, бо що будеш робити в кінці його, як тебе засоромить твій ближній?</p>
  <p class="verse" id="Prov.25.9"><sup><a href="#Prov.25.9" class="verse-number">9</a></sup> Судися за сварку свою з своїм ближнім, але не виявляй таємниці іншого,</p>
  <p class="verse" id="Prov.25.10"><sup><a href="#Prov.25.10" class="verse-number">10</a></sup> щоб тебе не образив, хто слухати буде, і щоб не вернулась на тебе обмова твоя.</p>
  <p class="verse" id="Prov.25.11"><sup><a href="#Prov.25.11" class="verse-number">11</a></sup> Золоті яблука на срібнім тарелі це слово, проказане часу свого.</p>
  <p class="verse" id="Prov.25.12"><sup><a href="#Prov.25.12" class="verse-number">12</a></sup> Золотая сережка й оздоба зо щирого золота це мудрий картач для уважного уха.</p>
  <p class="verse" id="Prov.25.13"><sup><a href="#Prov.25.13" class="verse-number">13</a></sup> Немов снігова прохолода в день жнив посол вірний для тих, хто його посилає, і він душу пана свого оживляє.</p>
  <p class="verse" id="Prov.25.14"><sup><a href="#Prov.25.14" class="verse-number">14</a></sup> Хмари та вітер, а немає дощу це людина, що чваниться даром, та його не дає.</p>
  <p class="verse" id="Prov.25.15"><sup><a href="#Prov.25.15" class="verse-number">15</a></sup> Володар зм'якшується терпеливістю, а м'якенький язик ломить кістку.</p>
  <p class="verse" id="Prov.25.16"><sup><a href="#Prov.25.16" class="verse-number">16</a></sup> Якщо мед ти знайшов, то спожий, скільки досить тобі, щоб ним не пересититися та не звернути.</p>
  <p class="verse" id="Prov.25.17"><sup><a href="#Prov.25.17" class="verse-number">17</a></sup> Здержуй ногу свою від дому твого товариша, щоб тобою він не переситивсь, і не зненавидів тебе.</p>
  <p class="verse" id="Prov.25.18"><sup><a href="#Prov.25.18" class="verse-number">18</a></sup> Молот, і меч, і гостра стріла, людина, що говорить на ближнього свого, як свідок брехливий.</p>
  <p class="verse" id="Prov.25.19"><sup><a href="#Prov.25.19" class="verse-number">19</a></sup> Гнилий зуб та кульгава нога це надія на зрадливого радника в день твого утиску.</p>
  <p class="verse" id="Prov.25.20"><sup><a href="#Prov.25.20" class="verse-number">20</a></sup> Що здіймати одежу холодного дня, що лити оцет на соду, це співати пісні серцю засмученому.</p>
  <p class="verse" id="Prov.25.21"><sup><a href="#Prov.25.21" class="verse-number">21</a></sup> Якщо голодує твій ворог нагодуй його хлібом, а як спрагнений він водою напій ти його,</p>
  <p class="verse" id="Prov.25.22"><sup><a href="#Prov.25.22" class="verse-number">22</a></sup> бо цим пригортаєш ти жар на його голову, і Господь надолужить тобі!</p>
  <p class="verse" id="Prov.25.23"><sup><a href="#Prov.25.23" class="verse-number">23</a></sup> Вітер північний народжує дощ, а таємний язик сердите обличчя.</p>
  <p class="verse" id="Prov.25.24"><sup><a href="#Prov.25.24" class="verse-number">24</a></sup> Ліпше жити в куті на даху, ніж з сварливою жінкою в спільному домі.</p>
  <p class="verse" id="Prov.25.25"><sup><a href="#Prov.25.25" class="verse-number">25</a></sup> Добра звістка з далекого краю це холодна водиця на спрагнену душу.</p>
  <p class="verse" id="Prov.25.26"><sup><a href="#Prov.25.26" class="verse-number">26</a></sup> Джерело скаламучене чи зіпсутий потік це праведний, що схиляється перед безбожним.</p>
  <p class="verse" id="Prov.25.27"><sup><a href="#Prov.25.27" class="verse-number">27</a></sup> Їсти меду багато не добре, так досліджувати власну славу неслава.</p>
  <p class="verse" id="Prov.25.28"><sup><a href="#Prov.25.28" class="verse-number">28</a></sup> Людина, що стриму немає для духу свого, це зруйноване місто без муру.</p>
  <h2>Chapter 26</h2>
  <p class="verse" id="Prov.26.1"><sup><a href="#Prov.26.1" class="verse-number">1</a></sup> Як літом той сніг, і як дощ у жнива, так не лицює глупцеві пошана.</p>
  <p class="verse" id="Prov.26.2"><sup><a href="#Prov.26.2" class="verse-number">2</a></sup> Як пташка літає, як ластівка лине, так невинне прокляття не сповниться.</p>
  <p class="verse" id="Prov.26.3"><sup><a href="#Prov.26.3" class="verse-number">3</a></sup> Батіг на коня, оброть на осла, а різка на спину глупців.</p>
  <p class="verse" id="Prov.26.4"><sup><a href="#Prov.26.4" class="verse-number">4</a></sup> Нерозумному відповіді не давай за нерозум його, щоб і ти не став рівний йому.</p>
  <p class="verse" id="Prov.26.5"><sup><a href="#Prov.26.5" class="verse-number">5</a></sup> Нерозумному відповідь дай за безумством його, щоб він в очах своїх не став мудрим.</p>
  <p class="verse" id="Prov.26.6"><sup><a href="#Prov.26.6" class="verse-number">6</a></sup> Хто через глупця посилає слова, той ноги собі обтинає, отруту він п'є.</p>
  <p class="verse" id="Prov.26.7"><sup><a href="#Prov.26.7" class="verse-number">7</a></sup> Як волочаться ноги в кульгавого, так у безумних устах приповістка.</p>
  <p class="verse" id="Prov.26.8"><sup><a href="#Prov.26.8" class="verse-number">8</a></sup> Як прив'язувати камінь коштовний до пращі, так глупцеві пошану давати.</p>
  <p class="verse" id="Prov.26.9"><sup><a href="#Prov.26.9" class="verse-number">9</a></sup> Як терен, що влізе у руку, отак приповістка в устах нерозумного.</p>
  <p class="verse" id="Prov.26.10"><sup><a href="#Prov.26.10" class="verse-number">10</a></sup> Як стрілець, що все ранить, так і той, хто наймає глупця, і наймає усяких прохожих.</p>
  <p class="verse" id="Prov.26.11"><sup><a href="#Prov.26.11" class="verse-number">11</a></sup> Як вертається пес до своєї блювотини, так глупоту свою повторяє глупак.</p>
  <p class="verse" id="Prov.26.12"><sup><a href="#Prov.26.12" class="verse-number">12</a></sup> Чи ти бачив людину, що мудра в очах своїх? Більша надія глупцеві, ніж їй.</p>
  <p class="verse" id="Prov.26.13"><sup><a href="#Prov.26.13" class="verse-number">13</a></sup> Лінивий говорить: Лев на дорозі! Лев на майдані!</p>
  <p class="verse" id="Prov.26.14"><sup><a href="#Prov.26.14" class="verse-number">14</a></sup> Двері обертаються на своєму чопі, а лінивий на ліжку своїм.</p>
  <p class="verse" id="Prov.26.15"><sup><a href="#Prov.26.15" class="verse-number">15</a></sup> Свою руку лінивий стромляє до миски, та піднести до рота її йому тяжко.</p>
  <p class="verse" id="Prov.26.16"><sup><a href="#Prov.26.16" class="verse-number">16</a></sup> Лінивий мудріший ув очах своїх за сімох, що відповідають розумно.</p>
  <p class="verse" id="Prov.26.17"><sup><a href="#Prov.26.17" class="verse-number">17</a></sup> Пса за вуха хапає, хто, йдучи, устряває до сварки чужої.</p>
  <p class="verse" id="Prov.26.18"><sup><a href="#Prov.26.18" class="verse-number">18</a></sup> Як той, хто вдає божевільного, кидає іскри, стріли та смерть,</p>
  <p class="verse" id="Prov.26.19"><sup><a href="#Prov.26.19" class="verse-number">19</a></sup> так і людина, що обманює друга свого та каже: Таж це я жартую!...</p>
  <p class="verse" id="Prov.26.20"><sup><a href="#Prov.26.20" class="verse-number">20</a></sup> З браку дров огонь гасне, а без пліткаря мовкне сварка.</p>
  <p class="verse" id="Prov.26.21"><sup><a href="#Prov.26.21" class="verse-number">21</a></sup> Вугілля для жару, а дрова огневі, а людина сварлива щоб сварку розпалювати.</p>
  <p class="verse" id="Prov.26.22"><sup><a href="#Prov.26.22" class="verse-number">22</a></sup> Слова обмовника мов ті присмаки, й у нутро живота вони сходять.</p>
  <p class="verse" id="Prov.26.23"><sup><a href="#Prov.26.23" class="verse-number">23</a></sup> Як срібло з жужелицею, на горшкові накладене, так полум'яні уста, а серце лихе,</p>
  <p class="verse" id="Prov.26.24"><sup><a href="#Prov.26.24" class="verse-number">24</a></sup> устами своїми маскується ворог, і ховає оману в своєму нутрі:</p>
  <p class="verse" id="Prov.26.25"><sup><a href="#Prov.26.25" class="verse-number">25</a></sup> коли він говорить лагідно не вір ти йому, бо в серці його сім огид!</p>
  <p class="verse" id="Prov.26.26"><sup><a href="#Prov.26.26" class="verse-number">26</a></sup> Як ненависть прикрита оманою, її зло відкривається в зборі.</p>
  <p class="verse" id="Prov.26.27"><sup><a href="#Prov.26.27" class="verse-number">27</a></sup> Хто яму копає, той в неї впаде, а хто котить каміння на нього воно повертається.</p>
  <p class="verse" id="Prov.26.28"><sup><a href="#Prov.26.28" class="verse-number">28</a></sup> Брехливий язик ненавидить своїх утискуваних, і уста гладенькі до згуби провадять.</p>
  <h2>Chapter 27</h2>
  <p class="verse" id="Prov.27.1"><sup><a href="#Prov.27.1" class="verse-number">1</a></sup> Не вихвалюйся завтрішнім днем, бо не знаєш, що день той породить.</p>
  <p class="verse" id="Prov.27.2"><sup><a href="#Prov.27.2" class="verse-number">2</a></sup> Нехай інший тебе вихваляє, а не уста твої, чужий, а не губи твої.</p>
  <p class="verse" id="Prov.27.3"><sup><a href="#Prov.27.3" class="verse-number">3</a></sup> Каміння тягар, і пісок важка річ, та гнів нерозумного тяжчий від них від обох.</p>
  <p class="verse" id="Prov.27.4"><sup><a href="#Prov.27.4" class="verse-number">4</a></sup> Лютість жорстокість, а гнів то затоплення, та хто перед заздрістю встоїть?</p>
  <p class="verse" id="Prov.27.5"><sup><a href="#Prov.27.5" class="verse-number">5</a></sup> Ліпше відкрите картання, ніж таємна любов.</p>
  <p class="verse" id="Prov.27.6"><sup><a href="#Prov.27.6" class="verse-number">6</a></sup> Побої коханого вірність показують, а в ненависника поцілунки численні.</p>
  <p class="verse" id="Prov.27.7"><sup><a href="#Prov.27.7" class="verse-number">7</a></sup> Сита душа топче й мед щільниковий, а голодній душі все гірке то солодке.</p>
  <p class="verse" id="Prov.27.8"><sup><a href="#Prov.27.8" class="verse-number">8</a></sup> Як птах, що гніздо своє кинув, так і людина, що з місця свого мандрує.</p>
  <p class="verse" id="Prov.27.9"><sup><a href="#Prov.27.9" class="verse-number">9</a></sup> Олива й кадило потішують серце, і солодкий нам друг за душевну пораду.</p>
  <p class="verse" id="Prov.27.10"><sup><a href="#Prov.27.10" class="verse-number">10</a></sup> Друга свого й друга батька свого не кидай, а в дім брата свого не приходь в день нещастя свого, ліпший сусіда близький за далекого брата!</p>
  <p class="verse" id="Prov.27.11"><sup><a href="#Prov.27.11" class="verse-number">11</a></sup> Будь мудрий, мій сину, й потіш моє серце, і я матиму що відповісти, як мені докорятиме хто.</p>
  <p class="verse" id="Prov.27.12"><sup><a href="#Prov.27.12" class="verse-number">12</a></sup> Мудрий бачить лихе і ховається, а безумні йдуть і караються.</p>
  <p class="verse" id="Prov.27.13"><sup><a href="#Prov.27.13" class="verse-number">13</a></sup> Візьми його одіж, бо він поручивсь за чужого, і за чужинку заставу візьми.</p>
  <p class="verse" id="Prov.27.14"><sup><a href="#Prov.27.14" class="verse-number">14</a></sup> Хто сильним голосом благословляє із раннього ранку свого товариша, за прокляття залічується це йому.</p>
  <p class="verse" id="Prov.27.15"><sup><a href="#Prov.27.15" class="verse-number">15</a></sup> Ринва, постійно текуча слотливого дня та жінка сварлива однакове:</p>
  <p class="verse" id="Prov.27.16"><sup><a href="#Prov.27.16" class="verse-number">16</a></sup> хто хоче сховати її той вітра ховає, чи оливу пахучу правиці своєї, що видасть себе.</p>
  <p class="verse" id="Prov.27.17"><sup><a href="#Prov.27.17" class="verse-number">17</a></sup> Як гострить залізо залізо, так гострить людина лице свого друга.</p>
  <p class="verse" id="Prov.27.18"><sup><a href="#Prov.27.18" class="verse-number">18</a></sup> Сторож фіґовниці плоди її споживає, а хто пана свого стереже, той шанований.</p>
  <p class="verse" id="Prov.27.19"><sup><a href="#Prov.27.19" class="verse-number">19</a></sup> Як лице до лиця у воді, так серце людини до серця людини.</p>
  <p class="verse" id="Prov.27.20"><sup><a href="#Prov.27.20" class="verse-number">20</a></sup> Шеол й Аваддон не наситяться, не наситяться й очі людини.</p>
  <p class="verse" id="Prov.27.21"><sup><a href="#Prov.27.21" class="verse-number">21</a></sup> Що для срібла топильна посудина, і горно для золота, те для людини уста, які хвалять її.</p>
  <p class="verse" id="Prov.27.22"><sup><a href="#Prov.27.22" class="verse-number">22</a></sup> Хоч нерозумного будеш товкти товкачем поміж зернами в ступі, не відійде від нього глупота його!</p>
  <p class="verse" id="Prov.27.23"><sup><a href="#Prov.27.23" class="verse-number">23</a></sup> Добре знай вигляд своєї отари, поклади своє серце на череди,</p>
  <p class="verse" id="Prov.27.24"><sup><a href="#Prov.27.24" class="verse-number">24</a></sup> бо багатство твоє не навіки, і чи корона твоя з роду в рід?</p>
  <p class="verse" id="Prov.27.25"><sup><a href="#Prov.27.25" class="verse-number">25</a></sup> Появилася зелень, і трава показалась, і збирається сіно із гір,</p>
  <p class="verse" id="Prov.27.26"><sup><a href="#Prov.27.26" class="verse-number">26</a></sup> будуть вівці тобі на вбрання, і козли ціна поля,</p>
  <p class="verse" id="Prov.27.27"><sup><a href="#Prov.27.27" class="verse-number">27</a></sup> і молока твоїх кіз буде досить на їжу тобі, на їду твого дому, і на життя для служниць твоїх.</p>
  <h2>Chapter 28</h2>
  <p class="verse" id="Prov.28.1"><sup><a href="#Prov.28.1" class="verse-number">1</a></sup> Безбожні втікають, коли й не женуться за ними, а справедливий безпечний, немов той левчук.</p>
  <p class="verse" id="Prov.28.2"><sup><a href="#Prov.28.2" class="verse-number">2</a></sup> Коли край провиниться, то має багато володарів, коли ж є людина розумна й знаюча, то держиться довго.</p>
  <p class="verse" id="Prov.28.3"><sup><a href="#Prov.28.3" class="verse-number">3</a></sup> Людина убога, що гнобить нужденних, це злива рвучка, що хліба по ній не буває.</p>
  <p class="verse" id="Prov.28.4"><sup><a href="#Prov.28.4" class="verse-number">4</a></sup> Ті, хто Закон залишає, хвалять безбожних, а ті, хто Закон береже, на них буряться.</p>
  <p class="verse" id="Prov.28.5"><sup><a href="#Prov.28.5" class="verse-number">5</a></sup> Люди лихі правосуддя не розуміють, а шукаючі Господа все розуміють.</p>
  <p class="verse" id="Prov.28.6"><sup><a href="#Prov.28.6" class="verse-number">6</a></sup> Ліпше убогий, що ходить в своїй неповинності, ніж криводорогий, хоч він і багач.</p>
  <p class="verse" id="Prov.28.7"><sup><a href="#Prov.28.7" class="verse-number">7</a></sup> Хто Закон береже, розумний той син, а хто водиться із гультяями, засоромлює батька свого.</p>
  <p class="verse" id="Prov.28.8"><sup><a href="#Prov.28.8" class="verse-number">8</a></sup> Хто множить лихварським відсотком багатство своє, той для того громадить його, хто ласкавий для бідних.</p>
  <p class="verse" id="Prov.28.9"><sup><a href="#Prov.28.9" class="verse-number">9</a></sup> Хто відхилює вухо своє, щоб не слухати Закона, то буде огидна й молитва того.</p>
  <p class="verse" id="Prov.28.10"><sup><a href="#Prov.28.10" class="verse-number">10</a></sup> Хто простих доводить блудити дорогою зла, сам до ями своєї впаде, а невинні посядуть добро.</p>
  <p class="verse" id="Prov.28.11"><sup><a href="#Prov.28.11" class="verse-number">11</a></sup> Багата людина в очах своїх мудра, та розумний убогий розслідить її.</p>
  <p class="verse" id="Prov.28.12"><sup><a href="#Prov.28.12" class="verse-number">12</a></sup> Велика пишнота, як тішаться праведні, коли ж несправедливі зростають, то треба шукати людину.</p>
  <p class="verse" id="Prov.28.13"><sup><a href="#Prov.28.13" class="verse-number">13</a></sup> Хто ховає провини свої, тому не ведеться, а хто признається та кидає їх, той буде помилуваний.</p>
  <p class="verse" id="Prov.28.14"><sup><a href="#Prov.28.14" class="verse-number">14</a></sup> Блаженна людина, що завжди обачна, а хто ожорсточує серце своє, той впадає в лихе.</p>
  <p class="verse" id="Prov.28.15"><sup><a href="#Prov.28.15" class="verse-number">15</a></sup> Лев ричучий й ведмідь ненажерливий це безбожний володар над людом убогим.</p>
  <p class="verse" id="Prov.28.16"><sup><a href="#Prov.28.16" class="verse-number">16</a></sup> Володар, позбавлений розуму, тисне дошкульно, а ненависник зажерливости буде мати дні довгі.</p>
  <p class="verse" id="Prov.28.17"><sup><a href="#Prov.28.17" class="verse-number">17</a></sup> Людина, обтяжена за душогубство, втікає до гробу, нехай її не підпирають!</p>
  <p class="verse" id="Prov.28.18"><sup><a href="#Prov.28.18" class="verse-number">18</a></sup> Хто ходить невинний, той буде спасений, а криводорогий впаде на одній із доріг.</p>
  <p class="verse" id="Prov.28.19"><sup><a href="#Prov.28.19" class="verse-number">19</a></sup> Хто землю свою обробляє, той насититься хлібом, а хто за марнотним женеться, насититься вбогістю.</p>
  <p class="verse" id="Prov.28.20"><sup><a href="#Prov.28.20" class="verse-number">20</a></sup> Вірна людина багата на благословення, а хто спішно збагачується, непокараним той не залишиться.</p>
  <p class="verse" id="Prov.28.21"><sup><a href="#Prov.28.21" class="verse-number">21</a></sup> Увагу звертати на особу не добре, бо й за кус хліба людина згрішить.</p>
  <p class="verse" id="Prov.28.22"><sup><a href="#Prov.28.22" class="verse-number">22</a></sup> Завидюща людина спішить до багатства, і не знає, що прийде на неї нужда.</p>
  <p class="verse" id="Prov.28.23"><sup><a href="#Prov.28.23" class="verse-number">23</a></sup> Хто напоумляє людину, той знаходить вкінці більшу ласку, ніж той, хто лестить язиком.</p>
  <p class="verse" id="Prov.28.24"><sup><a href="#Prov.28.24" class="verse-number">24</a></sup> Хто батька свого й свою матір грабує і каже: Це не гріх, той розбійнику друг.</p>
  <p class="verse" id="Prov.28.25"><sup><a href="#Prov.28.25" class="verse-number">25</a></sup> Захланний викликує сварку, хто ж має надію на Господа, буде насичений.</p>
  <p class="verse" id="Prov.28.26"><sup><a href="#Prov.28.26" class="verse-number">26</a></sup> Хто надію кладе на свій розум, то він нерозумний, а хто мудрістю ходить, той буде врятований.</p>
  <p class="verse" id="Prov.28.27"><sup><a href="#Prov.28.27" class="verse-number">27</a></sup> Хто дає немаючому, той недостатку не знатиме, хто ж свої очі ховає від нього, той зазнає багато проклять.</p>
  <p class="verse" id="Prov.28.28"><sup><a href="#Prov.28.28" class="verse-number">28</a></sup> Коли підіймаються люди безбожні, людина ховається, а як гинуть вони, то множаться праведні.</p>
  <h2>Chapter 29</h2>
  <p class="verse" id="Prov.29.1"><sup><a href="#Prov.29.1" class="verse-number">1</a></sup> Чоловік остережуваний, та твердошиїй, буде зламаний нагло, і ліку не буде йому.</p>
  <p class="verse" id="Prov.29.2"><sup><a href="#Prov.29.2" class="verse-number">2</a></sup> Коли множаться праведні, радіє народ, як панує ж безбожний то стогне народ.</p>
  <p class="verse" id="Prov.29.3"><sup><a href="#Prov.29.3" class="verse-number">3</a></sup> Людина, що мудрість кохає, потішує батька свого, а хто попасає блудниць, той губить маєток.</p>
  <p class="verse" id="Prov.29.4"><sup><a href="#Prov.29.4" class="verse-number">4</a></sup> Цар утримує край правосуддям, а людина хабарна руйнує його.</p>
  <p class="verse" id="Prov.29.5"><sup><a href="#Prov.29.5" class="verse-number">5</a></sup> Людина, що другові своєму підлещує, на стопах його пастку ставить.</p>
  <p class="verse" id="Prov.29.6"><sup><a href="#Prov.29.6" class="verse-number">6</a></sup> У провині людини лихої знаходиться пастка, а справедливий радіє та тішиться.</p>
  <p class="verse" id="Prov.29.7"><sup><a href="#Prov.29.7" class="verse-number">7</a></sup> Праведний знає про право вбогих, безбожний же не розуміє пізнання про це.</p>
  <p class="verse" id="Prov.29.8"><sup><a href="#Prov.29.8" class="verse-number">8</a></sup> Люди глузливі підбурюють місто, а мудрі утишують гнів.</p>
  <p class="verse" id="Prov.29.9"><sup><a href="#Prov.29.9" class="verse-number">9</a></sup> Мудра людина, що правується із нерозумним, то чи гнівається, чи сміється, спокою не знає.</p>
  <p class="verse" id="Prov.29.10"><sup><a href="#Prov.29.10" class="verse-number">10</a></sup> Кровожерці ненавидять праведного, справедливі ж шукають спасти його душу.</p>
  <p class="verse" id="Prov.29.11"><sup><a href="#Prov.29.11" class="verse-number">11</a></sup> Глупак увесь свій гнів увиявляє, а мудрий назад його стримує.</p>
  <p class="verse" id="Prov.29.12"><sup><a href="#Prov.29.12" class="verse-number">12</a></sup> Володар, що слухає слова брехливого, безбожні всі слуги його!</p>
  <p class="verse" id="Prov.29.13"><sup><a href="#Prov.29.13" class="verse-number">13</a></sup> Убогий й гнобитель стрічаються, їм обом Господь очі освітлює.</p>
  <p class="verse" id="Prov.29.14"><sup><a href="#Prov.29.14" class="verse-number">14</a></sup> Як цар правдою судить убогих, стоятиме трон його завжди.</p>
  <p class="verse" id="Prov.29.15"><sup><a href="#Prov.29.15" class="verse-number">15</a></sup> Різка й поука премудрість дають, а дитина, залишена тільки собі, засоромлює матір свою.</p>
  <p class="verse" id="Prov.29.16"><sup><a href="#Prov.29.16" class="verse-number">16</a></sup> Як множаться несправедливі провина розмножується, але праведні бачитимуть їхній упадок.</p>
  <p class="verse" id="Prov.29.17"><sup><a href="#Prov.29.17" class="verse-number">17</a></sup> Карай сина свого й він тебе заспокоїть, і приємнощі дасть для твоєї душі.</p>
  <p class="verse" id="Prov.29.18"><sup><a href="#Prov.29.18" class="verse-number">18</a></sup> Без пророчих видінь люд розбещений, коли ж стереже він Закона блаженний.</p>
  <p class="verse" id="Prov.29.19"><sup><a href="#Prov.29.19" class="verse-number">19</a></sup> Раб словами не буде покараний, хоч він розуміє, але не послухає.</p>
  <p class="verse" id="Prov.29.20"><sup><a href="#Prov.29.20" class="verse-number">20</a></sup> Чи бачив людину, квапливу в словах своїх? Більша надія глупцеві, ніж їй!</p>
  <p class="verse" id="Prov.29.21"><sup><a href="#Prov.29.21" class="verse-number">21</a></sup> Хто розпещує змалку свого раба, то кінець його буде невдячний.</p>
  <p class="verse" id="Prov.29.22"><sup><a href="#Prov.29.22" class="verse-number">22</a></sup> Гнівлива людина викликує сварку, а лютий вчиняє багато провин.</p>
  <p class="verse" id="Prov.29.23"><sup><a href="#Prov.29.23" class="verse-number">23</a></sup> Гординя людини її понижає, а чести набуває покірливий духом.</p>
  <p class="verse" id="Prov.29.24"><sup><a href="#Prov.29.24" class="verse-number">24</a></sup> Хто ділиться з злодієм, той ненавидить душу свою, він чує прокляття, та не виявляє.</p>
  <p class="verse" id="Prov.29.25"><sup><a href="#Prov.29.25" class="verse-number">25</a></sup> Страх перед людиною пастку дає, хто ж надію складає на Господа, буде безпечний.</p>
  <p class="verse" id="Prov.29.26"><sup><a href="#Prov.29.26" class="verse-number">26</a></sup> Багато шукають для себе обличчя володаря, та від Господа суд для людини.</p>
  <p class="verse" id="Prov.29.27"><sup><a href="#Prov.29.27" class="verse-number">27</a></sup> Насильник огида для праведних, а простодорогий огида безбожному.</p>
  <h2>Chapter 30</h2>
  <p class="verse" id="Prov.30.1"><sup><a href="#Prov.30.1" class="verse-number">1</a></sup> Слова Агура, Якеєвого сина, массеянина: Слово мужчини: Трудився я, Боже, трудився я, Боже, і змучився я!</p>
  <p class="verse" id="Prov.30.2"><sup><a href="#Prov.30.2" class="verse-number">2</a></sup> Бо думаю, що немудріший за кожного я, і не маю я людського розуму,</p>
  <p class="verse" id="Prov.30.3"><sup><a href="#Prov.30.3" class="verse-number">3</a></sup> і не навчився я мудрости, і не знаю пізнання святих...</p>
  <p class="verse" id="Prov.30.4"><sup><a href="#Prov.30.4" class="verse-number">4</a></sup> Хто на небо ввійшов і зійшов? Хто у жмені свої зібрав вітер? Хто воду в одежу зв'язав? Хто поставив усі кінці землі? Яке ймення його, і яке ймення сина його, коли знаєш?</p>
  <p class="verse" id="Prov.30.5"><sup><a href="#Prov.30.5" class="verse-number">5</a></sup> Кожне Боже слово очищене, щит Він для тих, хто в Нім пристановище має.</p>
  <p class="verse" id="Prov.30.6"><sup><a href="#Prov.30.6" class="verse-number">6</a></sup> До слів Його не додавай, щоб тебе не скартав Він, і щоб неправдомовцем не став ти.</p>
  <p class="verse" id="Prov.30.7"><sup><a href="#Prov.30.7" class="verse-number">7</a></sup> Двох речей я від Тебе просив, не відмов мені, поки помру:</p>
  <p class="verse" id="Prov.30.8"><sup><a href="#Prov.30.8" class="verse-number">8</a></sup> віддали Ти від мене марноту та слово брехливе, убозтва й багатства мені не давай! Годуй мене хлібом, для мене призначеним,</p>
  <p class="verse" id="Prov.30.9"><sup><a href="#Prov.30.9" class="verse-number">9</a></sup> щоб я не переситився та й не відрікся, і не сказав: Хто Господь? і щоб я не збіднів і не крав, і не зневажив Ім'я мого Бога.</p>
  <p class="verse" id="Prov.30.10"><sup><a href="#Prov.30.10" class="verse-number">10</a></sup> Раба не обмовляй перед паном його, щоб тебе не прокляв він, і ти винуватим не став.</p>
  <p class="verse" id="Prov.30.11"><sup><a href="#Prov.30.11" class="verse-number">11</a></sup> Оце покоління, що батька свого проклинає, і неньки своєї не благословляє,</p>
  <p class="verse" id="Prov.30.12"><sup><a href="#Prov.30.12" class="verse-number">12</a></sup> покоління, що чисте в очах своїх, та від бруду свого не обмите,</p>
  <p class="verse" id="Prov.30.13"><sup><a href="#Prov.30.13" class="verse-number">13</a></sup> покоління, які гордісні очі його, а повіки його як піднеслися!</p>
  <p class="verse" id="Prov.30.14"><sup><a href="#Prov.30.14" class="verse-number">14</a></sup> Покоління, що в нього мечі його зуби, а гострі ножі його щелепи, щоб пожерти убогих із краю й нужденних з землі!</p>
  <p class="verse" id="Prov.30.15"><sup><a href="#Prov.30.15" class="verse-number">15</a></sup> Дві дочки в кровожерця: Дай, дай! Оці три не наситяться, чотири не скажуть досить:</p>
  <p class="verse" id="Prov.30.16"><sup><a href="#Prov.30.16" class="verse-number">16</a></sup> шеол та утроба неплідна, водою земля не насититься, і не скаже досить огонь!</p>
  <p class="verse" id="Prov.30.17"><sup><a href="#Prov.30.17" class="verse-number">17</a></sup> Око, що з батька сміється й погорджує послухом матері, нехай видзьобають його круки поточні, і нехай орленята його пожеруть!</p>
  <p class="verse" id="Prov.30.18"><sup><a href="#Prov.30.18" class="verse-number">18</a></sup> Три речі оці дивовижні для мене, і чотири, яких я не знаю:</p>
  <p class="verse" id="Prov.30.19"><sup><a href="#Prov.30.19" class="verse-number">19</a></sup> дорога орлина в повітрі, дорога зміїна на скелі, корабельна дорога в середині моря, і дорога мужчини при дівчині!...</p>
  <p class="verse" id="Prov.30.20"><sup><a href="#Prov.30.20" class="verse-number">20</a></sup> Така ось дорога блудливої жінки: наїлась та витерла уста свої й повіла: Не вчинила я злого!...</p>
  <p class="verse" id="Prov.30.21"><sup><a href="#Prov.30.21" class="verse-number">21</a></sup> Трясеться земля під трьома, і під чотирма, яких знести не може вона:</p>
  <p class="verse" id="Prov.30.22"><sup><a href="#Prov.30.22" class="verse-number">22</a></sup> під рабом, коли він зацарює, і під нерозумним, як хліба наїсться,</p>
  <p class="verse" id="Prov.30.23"><sup><a href="#Prov.30.23" class="verse-number">23</a></sup> під розпустницею, коли взята за жінку, і невільницею, коли вижене пані свою!...</p>
  <p class="verse" id="Prov.30.24"><sup><a href="#Prov.30.24" class="verse-number">24</a></sup> Оці ось чотири малі на землі, та вони вельми мудрі:</p>
  <p class="verse" id="Prov.30.25"><sup><a href="#Prov.30.25" class="verse-number">25</a></sup> мурашки, не сильний народ, та поживу свою заготовлюють літом;</p>
  <p class="verse" id="Prov.30.26"><sup><a href="#Prov.30.26" class="verse-number">26</a></sup> борсуки, люд не сильний, та в скелі свій дім вони ставлять;</p>
  <p class="verse" id="Prov.30.27"><sup><a href="#Prov.30.27" class="verse-number">27</a></sup> немає царя в сарани, але вся вона в строї бойовім виходить;</p>
  <p class="verse" id="Prov.30.28"><sup><a href="#Prov.30.28" class="verse-number">28</a></sup> павук тільки лапками пнеться, та він і в палатах царських!</p>
  <p class="verse" id="Prov.30.29"><sup><a href="#Prov.30.29" class="verse-number">29</a></sup> Добре ступають ці троє, і добре ходять чотири:</p>
  <p class="verse" id="Prov.30.30"><sup><a href="#Prov.30.30" class="verse-number">30</a></sup> лев, найсильніший поміж звіриною, який не вступається ні перед ким,</p>
  <p class="verse" id="Prov.30.31"><sup><a href="#Prov.30.31" class="verse-number">31</a></sup> осідланий кінь, і козел, та той цар, що з ним військо!</p>
  <p class="verse" id="Prov.30.32"><sup><a href="#Prov.30.32" class="verse-number">32</a></sup> Якщо ти допустився глупоти пихою, й якщо заміряєш лихе, то руку на уста!</p>
  <p class="verse" id="Prov.30.33"><sup><a href="#Prov.30.33" class="verse-number">33</a></sup> Бо збивання молока дає масло, і дає кров вдар по носі, тиск же на гнів дає сварку.</p>
  <h2>Chapter 31</h2>
  <p class="verse" id="Prov.31.1"><sup><a href="#Prov.31.1" class="verse-number">1</a></sup> Слова Лемуїла, царя Масси, що ними навчала його його мати:</p>
  <p class="verse" id="Prov.31.2"><sup><a href="#Prov.31.2" class="verse-number">2</a></sup> Що, сину мій, і що, сину утроби моєї, і що, сину обітниць моїх?</p>
  <p class="verse" id="Prov.31.3"><sup><a href="#Prov.31.3" class="verse-number">3</a></sup> Не давай жінкам сили своєї, ні доріг своїх для руйнувальниць царів!</p>
  <p class="verse" id="Prov.31.4"><sup><a href="#Prov.31.4" class="verse-number">4</a></sup> Не царям, Лемуїле, вино, не царям, і напій той п'янкий не князям,</p>
  <p class="verse" id="Prov.31.5"><sup><a href="#Prov.31.5" class="verse-number">5</a></sup> щоб не впився він та не забув про Закона, і щоб не змінив для всіх гноблених права!</p>
  <p class="verse" id="Prov.31.6"><sup><a href="#Prov.31.6" class="verse-number">6</a></sup> Дайте напою п'янкого тому, хто гине, а вина гіркодухим:</p>
  <p class="verse" id="Prov.31.7"><sup><a href="#Prov.31.7" class="verse-number">7</a></sup> він вип'є й забуде за бідність свою, і муки своєї вже не пам'ятатиме!</p>
  <p class="verse" id="Prov.31.8"><sup><a href="#Prov.31.8" class="verse-number">8</a></sup> Відкривай свої уста немові, для суда всім нещасним.</p>
  <p class="verse" id="Prov.31.9"><sup><a href="#Prov.31.9" class="verse-number">9</a></sup> Відкривай свої уста, й суди справедливо, і правосуддя зроби для убогого та для нужденного.</p>
  <p class="verse" id="Prov.31.10"><sup><a href="#Prov.31.10" class="verse-number">10</a></sup> Хто жінку чеснотну знайде? а ціна її більша від перел:</p>
  <p class="verse" id="Prov.31.11"><sup><a href="#Prov.31.11" class="verse-number">11</a></sup> довіряє їй серце її чоловіка, і йому не забракне прибутку!</p>
  <p class="verse" id="Prov.31.12"><sup><a href="#Prov.31.12" class="verse-number">12</a></sup> Вона чинить для нього добро, а не зло, по всі дні свого життя.</p>
  <p class="verse" id="Prov.31.13"><sup><a href="#Prov.31.13" class="verse-number">13</a></sup> Шукає вона вовни й льону, і робить охоче своїми руками.</p>
  <p class="verse" id="Prov.31.14"><sup><a href="#Prov.31.14" class="verse-number">14</a></sup> Вона, немов кораблі ті купецькі, здалека спроваджує хліб свій.</p>
  <p class="verse" id="Prov.31.15"><sup><a href="#Prov.31.15" class="verse-number">15</a></sup> І встане вона ще вночі, і видасть для дому свого поживу, а порядок служницям своїм.</p>
  <p class="verse" id="Prov.31.16"><sup><a href="#Prov.31.16" class="verse-number">16</a></sup> Про поле вона намишляла, і його набула, із плоду долоней своїх засадила вона виноградника.</p>
  <p class="verse" id="Prov.31.17"><sup><a href="#Prov.31.17" class="verse-number">17</a></sup> Вона підперізує силою стегна свої та зміцняє рамена свої.</p>
  <p class="verse" id="Prov.31.18"><sup><a href="#Prov.31.18" class="verse-number">18</a></sup> Вона розуміє, що добра робота її, і світильник її не погасне вночі.</p>
  <p class="verse" id="Prov.31.19"><sup><a href="#Prov.31.19" class="verse-number">19</a></sup> Вона руки свої простягає до прядки, а долоні її веретено тримають.</p>
  <p class="verse" id="Prov.31.20"><sup><a href="#Prov.31.20" class="verse-number">20</a></sup> Долоню свою відкриває для вбогого, а руки свої простягає до бідного.</p>
  <p class="verse" id="Prov.31.21"><sup><a href="#Prov.31.21" class="verse-number">21</a></sup> Холоду в домі своїм не боїться вона, бо подвійно одягнений ввесь її дім.</p>
  <p class="verse" id="Prov.31.22"><sup><a href="#Prov.31.22" class="verse-number">22</a></sup> Килими поробила собі, віссон та кармазин убрання її.</p>
  <p class="verse" id="Prov.31.23"><sup><a href="#Prov.31.23" class="verse-number">23</a></sup> Чоловік її знаний при брамах, як сидить він із старшими краю.</p>
  <p class="verse" id="Prov.31.24"><sup><a href="#Prov.31.24" class="verse-number">24</a></sup> Тонку туніку робить вона й продає, і купцеві дає пояси.</p>
  <p class="verse" id="Prov.31.25"><sup><a href="#Prov.31.25" class="verse-number">25</a></sup> Сила та пишність одежа її, і сміється вона до прийдещнього дня.</p>
  <p class="verse" id="Prov.31.26"><sup><a href="#Prov.31.26" class="verse-number">26</a></sup> Свої уста вона відкриває на мудрість, і милостива наука їй на язиці.</p>
  <p class="verse" id="Prov.31.27"><sup><a href="#Prov.31.27" class="verse-number">27</a></sup> Доглядає вона ходи дому свого, і хліба з лінивства не їсть.</p>
  <p class="verse" id="Prov.31.28"><sup><a href="#Prov.31.28" class="verse-number">28</a></sup> Устають її діти, і хвалять її, чоловік її й він похваляє її:</p>
  <p class="verse" id="Prov.31.29"><sup><a href="#Prov.31.29" class="verse-number">29</a></sup> Багато було тих чеснотних дочок, та ти їх усіх перевищила!</p>
  <p class="verse" id="Prov.31.30"><sup><a href="#Prov.31.30" class="verse-number">30</a></sup> Краса то омана, а врода марнота, жінка ж богобоязна вона буде хвалена!</p>
  <p class="verse" id="Prov.31.31"><sup><a href="#Prov.31.31" class="verse-number">31</a></sup> Дайте їй з плоду рук її, і нехай її вчинки її вихваляють при брамах!</p>
</body>
</html>
