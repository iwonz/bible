<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Від Луки</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>Від Луки</h1>
  <h2>Chapter 1</h2>
  <p class="verse" id="Luke.1.1"><sup><a href="#Luke.1.1" class="verse-number">1</a></sup> Через те, що багато-хто брались складати оповість про справи, які стались між нами,</p>
  <p class="verse" id="Luke.1.2"><sup><a href="#Luke.1.2" class="verse-number">2</a></sup> як нам ті розповіли, хто спочатку були самовидцями й слугами Слова,</p>
  <p class="verse" id="Luke.1.3"><sup><a href="#Luke.1.3" class="verse-number">3</a></sup> тому й я, все від першої хвилі докладно розвідавши, забажав описати за порядком для тебе, високодостойний Теофіле,</p>
  <p class="verse" id="Luke.1.4"><sup><a href="#Luke.1.4" class="verse-number">4</a></sup> щоб пізнав ти істоту науки, якої навчився.</p>
  <p class="verse" id="Luke.1.5"><sup><a href="#Luke.1.5" class="verse-number">5</a></sup> За днів царя юдейського Ірода був один священик, на ім'я Захарій, з денної черги Авія, та дружина його із дочок Ааронових, а ім'я їй Єлисавета.</p>
  <p class="verse" id="Luke.1.6"><sup><a href="#Luke.1.6" class="verse-number">6</a></sup> І обоє вони були праведні перед Богом, бездоганно сповняючи заповіді й постанови Господні.</p>
  <p class="verse" id="Luke.1.7"><sup><a href="#Luke.1.7" class="verse-number">7</a></sup> А дитини не мали вони, бо Єлисавета неплідна була, та й віку старого обоє були.</p>
  <p class="verse" id="Luke.1.8"><sup><a href="#Luke.1.8" class="verse-number">8</a></sup> І ось раз, як у порядку своєї черги він служив перед Богом,</p>
  <p class="verse" id="Luke.1.9"><sup><a href="#Luke.1.9" class="verse-number">9</a></sup> за звичаєм священства, жеребком йому випало до Господнього храму ввійти й покадити.</p>
  <p class="verse" id="Luke.1.10"><sup><a href="#Luke.1.10" class="verse-number">10</a></sup> Під час же кадіння вся безліч народу молилась знадвору.</p>
  <p class="verse" id="Luke.1.11"><sup><a href="#Luke.1.11" class="verse-number">11</a></sup> І з'явивсь йому Ангол Господній, ставши праворуч кадильного жертівника.</p>
  <p class="verse" id="Luke.1.12"><sup><a href="#Luke.1.12" class="verse-number">12</a></sup> І стривоживсь Захарій, побачивши, і острах на нього напав.</p>
  <p class="verse" id="Luke.1.13"><sup><a href="#Luke.1.13" class="verse-number">13</a></sup> А Ангол до нього промовив: Не бійся, Захаріє, бо почута молитва твоя, і дружина твоя Єлисавета сина породить тобі, ти ж даси йому ймення Іван.</p>
  <p class="verse" id="Luke.1.14"><sup><a href="#Luke.1.14" class="verse-number">14</a></sup> І він буде на радість та втіху тобі, і з його народження багато-хто втішаться.</p>
  <p class="verse" id="Luke.1.15"><sup><a href="#Luke.1.15" class="verse-number">15</a></sup> Бо він буде великий у Господа, ні вина, ні п'янкого напою не питиме, і наповниться Духом Святим ще з утроби своєї матері.</p>
  <p class="verse" id="Luke.1.16"><sup><a href="#Luke.1.16" class="verse-number">16</a></sup> І багато синів із Ізраїля він наверне до їхнього Господа Бога.</p>
  <p class="verse" id="Luke.1.17"><sup><a href="#Luke.1.17" class="verse-number">17</a></sup> І він сам перед Ним буде йти в духу й силі Іллі, щоб серця батьків привернути до дітей, і неслухняних до мудрости праведних, щоб готових людей спорядити для Господа.</p>
  <p class="verse" id="Luke.1.18"><sup><a href="#Luke.1.18" class="verse-number">18</a></sup> І промовив Захарій до Ангола: Із чого пізнаю я це? Я ж старий, та й дружина моя вже похилого віку...</p>
  <p class="verse" id="Luke.1.19"><sup><a href="#Luke.1.19" class="verse-number">19</a></sup> А Ангол прорік йому в відповідь: Я Гавриїл, що стою перед Богом; мене послано, щоб говорити з тобою, і звістити тобі про цю Добру Новину.</p>
  <p class="verse" id="Luke.1.20"><sup><a href="#Luke.1.20" class="verse-number">20</a></sup> І замовкнеш ось ти, і говорити не зможеш аж до дня, коли станеться це, за те, що ти віри не йняв був словам моїм, які збудуться часу свого!</p>
  <p class="verse" id="Luke.1.21"><sup><a href="#Luke.1.21" class="verse-number">21</a></sup> А люди чекали Захарія, та й дивувались, чого забаривсь він у храмі.</p>
  <p class="verse" id="Luke.1.22"><sup><a href="#Luke.1.22" class="verse-number">22</a></sup> Коли ж вийшов, не міг говорити до них, і вони зрозуміли, що видіння він бачив у храмі. А він тільки знаки їм давав, і залишився німий...</p>
  <p class="verse" id="Luke.1.23"><sup><a href="#Luke.1.23" class="verse-number">23</a></sup> І як дні його служби скінчились, він вернувся до дому свого.</p>
  <p class="verse" id="Luke.1.24"><sup><a href="#Luke.1.24" class="verse-number">24</a></sup> А після тих днів зачала його дружина Єлисавета, і таїлась п'ять місяців, кажучи:</p>
  <p class="verse" id="Luke.1.25"><sup><a href="#Luke.1.25" class="verse-number">25</a></sup> Так для мене Господь учинив за тих днів, коли зглянувся Він, щоб зняти наругу мою між людьми!</p>
  <p class="verse" id="Luke.1.26"><sup><a href="#Luke.1.26" class="verse-number">26</a></sup> А шостого місяця від Бога був посланий Ангол Гавриїл у галілейське місто, що йому на ім'я Назарет,</p>
  <p class="verse" id="Luke.1.27"><sup><a href="#Luke.1.27" class="verse-number">27</a></sup> до діви, що заручена з мужем була, на ім'я йому Йосип, із дому Давидового, а ім'я діві Марія.</p>
  <p class="verse" id="Luke.1.28"><sup><a href="#Luke.1.28" class="verse-number">28</a></sup> І, ввійшовши до неї, промовив: Радій, благодатная, Господь із тобою! Ти благословенна між жонами!</p>
  <p class="verse" id="Luke.1.29"><sup><a href="#Luke.1.29" class="verse-number">29</a></sup> Вона ж затривожилась словом, та й стала роздумувати, що б то значило це привітання.</p>
  <p class="verse" id="Luke.1.30"><sup><a href="#Luke.1.30" class="verse-number">30</a></sup> А Ангол промовив до неї: Не бійся, Маріє, бо в Бога благодать ти знайшла!</p>
  <p class="verse" id="Luke.1.31"><sup><a href="#Luke.1.31" class="verse-number">31</a></sup> І ось ти в утробі зачнеш, і Сина породиш, і даси Йому ймення Ісус.</p>
  <p class="verse" id="Luke.1.32"><sup><a href="#Luke.1.32" class="verse-number">32</a></sup> Він же буде Великий, і Сином Всевишнього званий, і Господь Бог дасть Йому престола Його батька Давида.</p>
  <p class="verse" id="Luke.1.33"><sup><a href="#Luke.1.33" class="verse-number">33</a></sup> І повік царюватиме Він у домі Якова, і царюванню Його не буде кінця.</p>
  <p class="verse" id="Luke.1.34"><sup><a href="#Luke.1.34" class="verse-number">34</a></sup> А Марія озвалась до Ангола: Як же станеться це, коли мужа не знаю?...</p>
  <p class="verse" id="Luke.1.35"><sup><a href="#Luke.1.35" class="verse-number">35</a></sup> І Ангол промовив у відповідь їй: Дух Святий злине на тебе, і Всевишнього сила обгорне тебе, через те то й Святе, що народиться, буде Син Божий!</p>
  <p class="verse" id="Luke.1.36"><sup><a href="#Luke.1.36" class="verse-number">36</a></sup> А ото твоя родичка Єлисавета і вона зачала в своїй старості сина, і оце шостий місяць для неї, яку звуть неплідною.</p>
  <p class="verse" id="Luke.1.37"><sup><a href="#Luke.1.37" class="verse-number">37</a></sup> Бо для Бога нема неможливої жадної речі!</p>
  <p class="verse" id="Luke.1.38"><sup><a href="#Luke.1.38" class="verse-number">38</a></sup> А Марія промовила: Я ж Господня раба: нехай буде мені згідно з словом твоїм! І відійшов Ангол від неї.</p>
  <p class="verse" id="Luke.1.39"><sup><a href="#Luke.1.39" class="verse-number">39</a></sup> Тими днями зібралась Марія й пішла, поспішаючи, у гірську околицю, у місто Юдине.</p>
  <p class="verse" id="Luke.1.40"><sup><a href="#Luke.1.40" class="verse-number">40</a></sup> І ввійшла вона в дім Захарія, та й поздоровила Єлисавету.</p>
  <p class="verse" id="Luke.1.41"><sup><a href="#Luke.1.41" class="verse-number">41</a></sup> Коли ж Єлисавета зачула Маріїн привіт, затріпотала дитина в утробі її. І Єлисавета наповнилась Духом Святим,</p>
  <p class="verse" id="Luke.1.42"><sup><a href="#Luke.1.42" class="verse-number">42</a></sup> і скрикнула голосом гучним, та й прорекла: Благословенна Ти між жонами, і благословенний Плід утроби твоєї!</p>
  <p class="verse" id="Luke.1.43"><sup><a href="#Luke.1.43" class="verse-number">43</a></sup> І звідкіля мені це, що до мене прийшла мати мого Господа?</p>
  <p class="verse" id="Luke.1.44"><sup><a href="#Luke.1.44" class="verse-number">44</a></sup> Бо як тільки в вухах моїх голос привіту твого забринів, від радощів затріпотала дитина в утробі моїй!</p>
  <p class="verse" id="Luke.1.45"><sup><a href="#Luke.1.45" class="verse-number">45</a></sup> Блаженна ж та, що повірила, бо сповниться проречене їй від Господа!</p>
  <p class="verse" id="Luke.1.46"><sup><a href="#Luke.1.46" class="verse-number">46</a></sup> А Марія промовила: Величає душа моя Господа,</p>
  <p class="verse" id="Luke.1.47"><sup><a href="#Luke.1.47" class="verse-number">47</a></sup> і радіє мій дух у Бозі, Спасі моїм,</p>
  <p class="verse" id="Luke.1.48"><sup><a href="#Luke.1.48" class="verse-number">48</a></sup> що зглянувся Він на покору Своєї раби, бо ось від часу цього всі роди мене за блаженну вважатимуть,</p>
  <p class="verse" id="Luke.1.49"><sup><a href="#Luke.1.49" class="verse-number">49</a></sup> бо велике вчинив мені Потужний! Його ж Імення святе,</p>
  <p class="verse" id="Luke.1.50"><sup><a href="#Luke.1.50" class="verse-number">50</a></sup> і милість Його з роду в рід на тих, хто боїться Його!</p>
  <p class="verse" id="Luke.1.51"><sup><a href="#Luke.1.51" class="verse-number">51</a></sup> Він показує міць Свого рамена, розпорошує тих, хто пишається думкою серця свого!</p>
  <p class="verse" id="Luke.1.52"><sup><a href="#Luke.1.52" class="verse-number">52</a></sup> Він могутніх скидає з престолів, підіймає покірливих,</p>
  <p class="verse" id="Luke.1.53"><sup><a href="#Luke.1.53" class="verse-number">53</a></sup> удовольняє голодних добром, а багатих пускає ні з чим!</p>
  <p class="verse" id="Luke.1.54"><sup><a href="#Luke.1.54" class="verse-number">54</a></sup> Пригорнув Він Ізраїля, Свого слугу, щоб милість згадати,</p>
  <p class="verse" id="Luke.1.55"><sup><a href="#Luke.1.55" class="verse-number">55</a></sup> як прорік був Він нашим отцям, Аврааму й насінню його аж повіки!</p>
  <p class="verse" id="Luke.1.56"><sup><a href="#Luke.1.56" class="verse-number">56</a></sup> І залишалась у неї Марія щось місяців зо три, та й вернулась до дому свого.</p>
  <p class="verse" id="Luke.1.57"><sup><a href="#Luke.1.57" class="verse-number">57</a></sup> А Єлисаветі настав час родити, і сина вона породила.</p>
  <p class="verse" id="Luke.1.58"><sup><a href="#Luke.1.58" class="verse-number">58</a></sup> І почули сусіди й родина її, що Господь Свою милість велику на неї послав, та й утішалися разом із нею.</p>
  <p class="verse" id="Luke.1.59"><sup><a href="#Luke.1.59" class="verse-number">59</a></sup> І сталося восьмого дня, прийшли, щоб обрізати дитя, і хотіли назвати його йменням батька його Захарій.</p>
  <p class="verse" id="Luke.1.60"><sup><a href="#Luke.1.60" class="verse-number">60</a></sup> І озвалася мати його та й сказала: Ні, нехай названий буде Іван!</p>
  <p class="verse" id="Luke.1.61"><sup><a href="#Luke.1.61" class="verse-number">61</a></sup> А до неї сказали: Таж у родині твоїй нема жадного, який названий був тим ім'ям!</p>
  <p class="verse" id="Luke.1.62"><sup><a href="#Luke.1.62" class="verse-number">62</a></sup> І кивали до батька його, як хотів би назвати його?</p>
  <p class="verse" id="Luke.1.63"><sup><a href="#Luke.1.63" class="verse-number">63</a></sup> Попросивши ж табличку, написав він слова: Іван імення йому. І всі дивувались.</p>
  <p class="verse" id="Luke.1.64"><sup><a href="#Luke.1.64" class="verse-number">64</a></sup> І в тій хвилі уста та язик розв'язались йому, і він став говорити, благословляючи Бога!</p>
  <p class="verse" id="Luke.1.65"><sup><a href="#Luke.1.65" class="verse-number">65</a></sup> І страх обгорнув усіх їхніх сусідів, і по всіх верховинах юдейських пронеслася чутка про це все...</p>
  <p class="verse" id="Luke.1.66"><sup><a href="#Luke.1.66" class="verse-number">66</a></sup> А всі, що почули, розважали у серці своїм та казали: Чим то буде дитина оця?... І Господня рука була з нею.</p>
  <p class="verse" id="Luke.1.67"><sup><a href="#Luke.1.67" class="verse-number">67</a></sup> Його ж батько Захарій наповнився Духом Святим, та й став пророкувати й казати:</p>
  <p class="verse" id="Luke.1.68"><sup><a href="#Luke.1.68" class="verse-number">68</a></sup> Благословенний Господь, Бог Ізраїлів, що зглянувся й визволив люд Свій!</p>
  <p class="verse" id="Luke.1.69"><sup><a href="#Luke.1.69" class="verse-number">69</a></sup> Він ріг спасіння підніс нам у домі Давида, Свого слуги,</p>
  <p class="verse" id="Luke.1.70"><sup><a href="#Luke.1.70" class="verse-number">70</a></sup> як був заповів відвіку устами святих пророків Своїх,</p>
  <p class="verse" id="Luke.1.71"><sup><a href="#Luke.1.71" class="verse-number">71</a></sup> що від ворогів наших визволить нас, та з руки всіх наших ненависників,</p>
  <p class="verse" id="Luke.1.72"><sup><a href="#Luke.1.72" class="verse-number">72</a></sup> що вчинить Він милість нашим отцям, і буде пригадувати Свій святий заповіт,</p>
  <p class="verse" id="Luke.1.73"><sup><a href="#Luke.1.73" class="verse-number">73</a></sup> що дотримає й нам ту присягу, якою Він присягавсь Авраамові, отцю нашому,</p>
  <p class="verse" id="Luke.1.74"><sup><a href="#Luke.1.74" class="verse-number">74</a></sup> щоб ми, визволившись із руки ворогів, служили безстрашно Йому</p>
  <p class="verse" id="Luke.1.75"><sup><a href="#Luke.1.75" class="verse-number">75</a></sup> у святості й праведності перед Ним по всі дні життя нашого.</p>
  <p class="verse" id="Luke.1.76"><sup><a href="#Luke.1.76" class="verse-number">76</a></sup> Ти ж, дитино, станеш пророком Всевишнього, бо будеш ходити перед Господом, щоб дорогу Йому приготувати,</p>
  <p class="verse" id="Luke.1.77"><sup><a href="#Luke.1.77" class="verse-number">77</a></sup> щоб народу Його дати пізнати спасіння у відпущенні їхніх гріхів,</p>
  <p class="verse" id="Luke.1.78"><sup><a href="#Luke.1.78" class="verse-number">78</a></sup> через велике милосердя нашого Бога, що ним Схід із висоти нас відвідав,</p>
  <p class="verse" id="Luke.1.79"><sup><a href="#Luke.1.79" class="verse-number">79</a></sup> щоб світити всім тим, хто перебуває в темряві й тіні смертельній, щоб спрямувати наші ноги на дорогу миру!</p>
  <p class="verse" id="Luke.1.80"><sup><a href="#Luke.1.80" class="verse-number">80</a></sup> А дитина росла, і скріплялась на дусі, і перебувала в пустинях до дня свого з'явлення перед Ізраїлем.</p>
  <h2>Chapter 2</h2>
  <p class="verse" id="Luke.2.1"><sup><a href="#Luke.2.1" class="verse-number">1</a></sup> І трапилося тими днями, вийшов наказ царя Августа переписати всю землю.</p>
  <p class="verse" id="Luke.2.2"><sup><a href="#Luke.2.2" class="verse-number">2</a></sup> Цей перепис перший відбувся тоді, коли владу над Сирією мав Квіріній.</p>
  <p class="verse" id="Luke.2.3"><sup><a href="#Luke.2.3" class="verse-number">3</a></sup> І всі йшли записатися, кожен у місто своє.</p>
  <p class="verse" id="Luke.2.4"><sup><a href="#Luke.2.4" class="verse-number">4</a></sup> Пішов теж і Йосип із Галілеї, із міста Назарету, до Юдеї, до міста Давидового, що зветься Віфлеєм, бо походив із дому та з роду Давидового,</p>
  <p class="verse" id="Luke.2.5"><sup><a href="#Luke.2.5" class="verse-number">5</a></sup> щоб йому записатись із Марією, із ним зарученою, що була вагітна.</p>
  <p class="verse" id="Luke.2.6"><sup><a href="#Luke.2.6" class="verse-number">6</a></sup> І сталось, як були вони там, то настав їй день породити.</p>
  <p class="verse" id="Luke.2.7"><sup><a href="#Luke.2.7" class="verse-number">7</a></sup> І породила вона свого Первенця Сина, і Його сповила, і до ясел поклала Його, бо в заїзді місця не стало для них...</p>
  <p class="verse" id="Luke.2.8"><sup><a href="#Luke.2.8" class="verse-number">8</a></sup> А в тій стороні були пастухи, які пильнували на полі, і нічної пори вартували отару свою.</p>
  <p class="verse" id="Luke.2.9"><sup><a href="#Luke.2.9" class="verse-number">9</a></sup> Аж ось Ангол Господній з'явивсь коло них, і слава Господня осяяла їх. І вони перестрашились страхом великим...</p>
  <p class="verse" id="Luke.2.10"><sup><a href="#Luke.2.10" class="verse-number">10</a></sup> Та Ангол промовив до них: Не лякайтесь, бо я ось благовіщу вам радість велику, що станеться людям усім.</p>
  <p class="verse" id="Luke.2.11"><sup><a href="#Luke.2.11" class="verse-number">11</a></sup> Бо сьогодні в Давидовім місті народився для вас Спаситель, Який є Христос Господь.</p>
  <p class="verse" id="Luke.2.12"><sup><a href="#Luke.2.12" class="verse-number">12</a></sup> А ось вам ознака: Дитину сповиту ви знайдете, що в яслах лежатиме.</p>
  <p class="verse" id="Luke.2.13"><sup><a href="#Luke.2.13" class="verse-number">13</a></sup> І ось раптом з'явилася з Анголом сила велика небесного війська, що Бога хвалили й казали:</p>
  <p class="verse" id="Luke.2.14"><sup><a href="#Luke.2.14" class="verse-number">14</a></sup> Слава Богу на висоті, і на землі мир, у людях добра воля!</p>
  <p class="verse" id="Luke.2.15"><sup><a href="#Luke.2.15" class="verse-number">15</a></sup> І сталось, коли Анголи відійшли від них в небо, пастухи зачали говорити один одному: Ходім до Віфлеєму й побачмо, що сталося там, про що сповістив нас Господь.</p>
  <p class="verse" id="Luke.2.16"><sup><a href="#Luke.2.16" class="verse-number">16</a></sup> І прийшли, поспішаючи, і знайшли там Марію та Йосипа, та Дитинку, що в яслах лежала.</p>
  <p class="verse" id="Luke.2.17"><sup><a href="#Luke.2.17" class="verse-number">17</a></sup> А побачивши, розповіли про все те, що про Цю Дитину було їм звіщено.</p>
  <p class="verse" id="Luke.2.18"><sup><a href="#Luke.2.18" class="verse-number">18</a></sup> І всі, хто почув, дивувались тому, що їм пастухи говорили...</p>
  <p class="verse" id="Luke.2.19"><sup><a href="#Luke.2.19" class="verse-number">19</a></sup> А Марія оці всі слова зберігала, розважаючи, у серці своїм.</p>
  <p class="verse" id="Luke.2.20"><sup><a href="#Luke.2.20" class="verse-number">20</a></sup> Пастухи ж повернулись, прославляючи й хвалячи Бога за все, що почули й побачили, так як їм було сказано.</p>
  <p class="verse" id="Luke.2.21"><sup><a href="#Luke.2.21" class="verse-number">21</a></sup> Коли ж виповнились вісім день, щоб обрізати Його, то Ісусом назвали Його, як був Ангол назвав, перше ніж Він в утробі зачався.</p>
  <p class="verse" id="Luke.2.22"><sup><a href="#Luke.2.22" class="verse-number">22</a></sup> А коли за Законом Мойсея минулися дні їхнього очищення, то до Єрусалиму принесли Його, щоб поставити Його перед Господом,</p>
  <p class="verse" id="Luke.2.23"><sup><a href="#Luke.2.23" class="verse-number">23</a></sup> як у Законі Господнім написано: Кожне дитя чоловічої статі, що розкриває утробу, має бути посвячене Господу,</p>
  <p class="verse" id="Luke.2.24"><sup><a href="#Luke.2.24" class="verse-number">24</a></sup> і щоб жертву скласти, як у Законі Господньому сказано, пару горличат або двоє голубенят.</p>
  <p class="verse" id="Luke.2.25"><sup><a href="#Luke.2.25" class="verse-number">25</a></sup> І ото був в Єрусалимі один чоловік, йому ймення Семен, людина праведна та благочестива, що потіхи чекав для Ізраїля. І Святий Дух був на ньому.</p>
  <p class="verse" id="Luke.2.26"><sup><a href="#Luke.2.26" class="verse-number">26</a></sup> І від Духа Святого йому було звіщено смерти не бачити, перше ніж побачить Христа Господнього.</p>
  <p class="verse" id="Luke.2.27"><sup><a href="#Luke.2.27" class="verse-number">27</a></sup> І Дух у храм припровадив його. І як внесли Дитину Ісуса батьки, щоб за Нього вчинити звичаєм законним,</p>
  <p class="verse" id="Luke.2.28"><sup><a href="#Luke.2.28" class="verse-number">28</a></sup> тоді взяв він на руки Його, хвалу Богу віддав та й промовив:</p>
  <p class="verse" id="Luke.2.29"><sup><a href="#Luke.2.29" class="verse-number">29</a></sup> Нині відпускаєш раба Свого, Владико, за словом Твоїм із миром,</p>
  <p class="verse" id="Luke.2.30"><sup><a href="#Luke.2.30" class="verse-number">30</a></sup> бо побачили очі мої Спасіння Твоє,</p>
  <p class="verse" id="Luke.2.31"><sup><a href="#Luke.2.31" class="verse-number">31</a></sup> яке Ти приготував перед всіма народами,</p>
  <p class="verse" id="Luke.2.32"><sup><a href="#Luke.2.32" class="verse-number">32</a></sup> Світло на просвіту поганам і на славу народу Твого Ізраїля!</p>
  <p class="verse" id="Luke.2.33"><sup><a href="#Luke.2.33" class="verse-number">33</a></sup> І дивувалися батько Його й мати тим, що про Нього було розповіджене.</p>
  <p class="verse" id="Luke.2.34"><sup><a href="#Luke.2.34" class="verse-number">34</a></sup> А Семен їх поблагословив та й прорік до Марії, Його матері: Ось призначений Цей багатьом на падіння й уставання в Ізраїлі, і на знак сперечання,</p>
  <p class="verse" id="Luke.2.35"><sup><a href="#Luke.2.35" class="verse-number">35</a></sup> і меч душу прошиє самій же тобі, щоб відкрились думки сердець багатьох!</p>
  <p class="verse" id="Luke.2.36"><sup><a href="#Luke.2.36" class="verse-number">36</a></sup> Була й Анна пророчиця, дочка Фануїлова з племени Асирового, вона дожила до глибокої старости, живши з мужем сім років від свого дівування,</p>
  <p class="verse" id="Luke.2.37"><sup><a href="#Luke.2.37" class="verse-number">37</a></sup> удова років вісімдесяти й чотирьох, що не відлучалась від храму, служачи Богові вдень і вночі постами й молитвами.</p>
  <p class="verse" id="Luke.2.38"><sup><a href="#Luke.2.38" class="verse-number">38</a></sup> І години тієї вона надійшла, Бога славила та говорила про Нього всім, хто визволення Єрусалиму чекав.</p>
  <p class="verse" id="Luke.2.39"><sup><a href="#Luke.2.39" class="verse-number">39</a></sup> А як виконали за Законом Господнім усе, то вернулись вони в Галілею, до міста свого Назарету.</p>
  <p class="verse" id="Luke.2.40"><sup><a href="#Luke.2.40" class="verse-number">40</a></sup> А Дитина росла та зміцнялася духом, набираючись мудрости. І благодать Божа на Ній пробувала.</p>
  <p class="verse" id="Luke.2.41"><sup><a href="#Luke.2.41" class="verse-number">41</a></sup> А батьки Його щорічно ходили до Єрусалиму на свято Пасхи.</p>
  <p class="verse" id="Luke.2.42"><sup><a href="#Luke.2.42" class="verse-number">42</a></sup> І коли мав Він дванадцять років, вони за звичаєм на свято пішли.</p>
  <p class="verse" id="Luke.2.43"><sup><a href="#Luke.2.43" class="verse-number">43</a></sup> Як дні ж свята скінчились були, і вертались вони, молодий Ісус в Єрусалимі лишився, а Йосип та мати Його не знали того.</p>
  <p class="verse" id="Luke.2.44"><sup><a href="#Luke.2.44" class="verse-number">44</a></sup> Вони думали, що Він із подорожніми йде; пройшли день дороги, та й стали шукати Його поміж родичами та знайомими.</p>
  <p class="verse" id="Luke.2.45"><sup><a href="#Luke.2.45" class="verse-number">45</a></sup> Але, не знайшовши, вернулися в Єрусалим, та й шукали Його.</p>
  <p class="verse" id="Luke.2.46"><sup><a href="#Luke.2.46" class="verse-number">46</a></sup> І сталось, що третього дня відшукали у храмі Його, як сидів серед учителів, і вислухував їх, і запитував їх.</p>
  <p class="verse" id="Luke.2.47"><sup><a href="#Luke.2.47" class="verse-number">47</a></sup> Усі ж, хто слухав Його, дивувалися розумові та Його відповідям.</p>
  <p class="verse" id="Luke.2.48"><sup><a href="#Luke.2.48" class="verse-number">48</a></sup> І як вони Його вгледіли, то здивувались, а мати сказала до Нього: Дитино, чому так Ти зробив нам? Ось Твій батько та я із журбою шукали Тебе...</p>
  <p class="verse" id="Luke.2.49"><sup><a href="#Luke.2.49" class="verse-number">49</a></sup> А Він їм відказав: Чого ж ви шукали Мене? Хіба ви не знали, що повинно Мені бути в тому, що належить Моєму Отцеві?</p>
  <p class="verse" id="Luke.2.50"><sup><a href="#Luke.2.50" class="verse-number">50</a></sup> Та не зрозуміли вони того слова, що Він їм говорив.</p>
  <p class="verse" id="Luke.2.51"><sup><a href="#Luke.2.51" class="verse-number">51</a></sup> І пішов Він із ними, і прибув у Назарет, і був їм слухняний. А мати Його зберігала оці всі слова в своїм серці.</p>
  <p class="verse" id="Luke.2.52"><sup><a href="#Luke.2.52" class="verse-number">52</a></sup> А Ісус зростав мудрістю, і віком та благодаттю, у Бога й людей.</p>
  <h2>Chapter 3</h2>
  <p class="verse" id="Luke.3.1"><sup><a href="#Luke.3.1" class="verse-number">1</a></sup> У п'ятнадцятий рік панування Тиверія кесаря, коли Понтій Пилат панував над Юдеєю, коли в Галілеї тетрархом був Ірод, а Пилип, його брат, був тетрархом Ітуреї й землі Трахонітської, за тетрарха Лісанія в Авіліні,</p>
  <p class="verse" id="Luke.3.2"><sup><a href="#Luke.3.2" class="verse-number">2</a></sup> за первосвящеників Анни й Кайяфи було Боже слово в пустині Іванові, сину Захарія.</p>
  <p class="verse" id="Luke.3.3"><sup><a href="#Luke.3.3" class="verse-number">3</a></sup> І він перейшов усю землю Йорданську, проповідуючи хрищення покаяння для прощення гріхів,</p>
  <p class="verse" id="Luke.3.4"><sup><a href="#Luke.3.4" class="verse-number">4</a></sup> як написано в книзі пророцтва пророка Ісаї: Голос того, хто кличе: У пустині готуйте дорогу для Господа, рівняйте стежки Йому!</p>
  <p class="verse" id="Luke.3.5"><sup><a href="#Luke.3.5" class="verse-number">5</a></sup> Нехай кожна долина наповниться, гора ж кожна та пригорок знизиться, що нерівне, нехай випростовується, а дороги вибоїсті стануть гладенькі,</p>
  <p class="verse" id="Luke.3.6"><sup><a href="#Luke.3.6" class="verse-number">6</a></sup> і кожна людина побачить Боже спасіння!</p>
  <p class="verse" id="Luke.3.7"><sup><a href="#Luke.3.7" class="verse-number">7</a></sup> А Іван говорив до людей, хто приходив, христитися в нього: Роде зміїний, хто навчив вас тікати від гніву майбутнього?</p>
  <p class="verse" id="Luke.3.8"><sup><a href="#Luke.3.8" class="verse-number">8</a></sup> Отож, учиніть гідний плід покаяння. І не починайте казати в собі: Маємо батька Авраама. Бо кажу вам, що Бог може піднести дітей Авраамові з цього каміння.</p>
  <p class="verse" id="Luke.3.9"><sup><a href="#Luke.3.9" class="verse-number">9</a></sup> Бо вже он до коріння дерев і сокира прикладена: кожне ж дерево, що доброго плоду не родить, буде зрубане та до огню буде вкинене.</p>
  <p class="verse" id="Luke.3.10"><sup><a href="#Luke.3.10" class="verse-number">10</a></sup> А люди питали його й говорили: Що ж нам робити?</p>
  <p class="verse" id="Luke.3.11"><sup><a href="#Luke.3.11" class="verse-number">11</a></sup> І сказав він у відповідь їм: У кого дві сорочці, нехай дасть немаючому; а хто має поживу, нехай робить так само.</p>
  <p class="verse" id="Luke.3.12"><sup><a href="#Luke.3.12" class="verse-number">12</a></sup> І приходили й митники, щоб христитись від нього, і питали його: Учителю, що ми маємо робити?</p>
  <p class="verse" id="Luke.3.13"><sup><a href="#Luke.3.13" class="verse-number">13</a></sup> А він їм казав: Не стягайте нічого над те, що вам звелено.</p>
  <p class="verse" id="Luke.3.14"><sup><a href="#Luke.3.14" class="verse-number">14</a></sup> Питали ж його й вояки й говорили: А нам що робити? І він їм відповів: Нікого не кривдьте, ані не оскаржайте фальшиво, удовольняйтесь платнею своєю.</p>
  <p class="verse" id="Luke.3.15"><sup><a href="#Luke.3.15" class="verse-number">15</a></sup> Коли ж усі люди чекали, і в серцях своїх думали всі про Івана, чи то він не Христос,</p>
  <p class="verse" id="Luke.3.16"><sup><a href="#Luke.3.16" class="verse-number">16</a></sup> Іван відповідав усім, кажучи: Я хрищу вас водою, але йде ось Потужніший за мене, що Йому розв'язати ремінця від Його взуття я негідний, Він христитиме вас Святим Духом й огнем!</p>
  <p class="verse" id="Luke.3.17"><sup><a href="#Luke.3.17" class="verse-number">17</a></sup> У руці Своїй має Він віячку, і перечистить Свій тік: пшеницю збере до засіків Своїх, а полову попалить ув огні невгасимім.</p>
  <p class="verse" id="Luke.3.18"><sup><a href="#Luke.3.18" class="verse-number">18</a></sup> Тож багато навчав він і іншого, звіщаючи Добру Новину народові.</p>
  <p class="verse" id="Luke.3.19"><sup><a href="#Luke.3.19" class="verse-number">19</a></sup> А Ірод тетрарх, що Іван докоряв йому за Іродіяду, дружину брата свого, і за все зло, яке заподіяв був Ірод,</p>
  <p class="verse" id="Luke.3.20"><sup><a href="#Luke.3.20" class="verse-number">20</a></sup> до всього додав іще й те, що Івана замкнув до в'язниці.</p>
  <p class="verse" id="Luke.3.21"><sup><a href="#Luke.3.21" class="verse-number">21</a></sup> І сталося, як христились усі люди, і як Ісус, охристившись, молився, розкрилося небо,</p>
  <p class="verse" id="Luke.3.22"><sup><a href="#Luke.3.22" class="verse-number">22</a></sup> і Дух Святий злинув на Нього в тілесному вигляді, як голуб, і голос із неба почувся, що мовив: Ти Син Мій Улюблений, що Я вподобав Тебе!</p>
  <p class="verse" id="Luke.3.23"><sup><a href="#Luke.3.23" class="verse-number">23</a></sup> А Сам Ісус, розпочинаючи, мав років із тридцять, бувши, як думано, сином Йосипа, Ілія,</p>
  <p class="verse" id="Luke.3.24"><sup><a href="#Luke.3.24" class="verse-number">24</a></sup> сина Маттатового, сина Левіїного, сина Мелхіїного, сина Яннаєвого, сина Йосипового,</p>
  <p class="verse" id="Luke.3.25"><sup><a href="#Luke.3.25" class="verse-number">25</a></sup> сина Маттатієвого, сина Амосова, сина Наумового, сина Еслієвого, сина Наггеєвого,</p>
  <p class="verse" id="Luke.3.26"><sup><a href="#Luke.3.26" class="verse-number">26</a></sup> сина Маатового, сина Маттатієвого, сина Семенієвого, сина Йосихового, сина Йодаєвого,</p>
  <p class="verse" id="Luke.3.27"><sup><a href="#Luke.3.27" class="verse-number">27</a></sup> сина Йоананового, сина Рисаєвого, сина Зоровавелевого, сина Салатіїлового, сина Нирієвого,</p>
  <p class="verse" id="Luke.3.28"><sup><a href="#Luke.3.28" class="verse-number">28</a></sup> сина Мелхієвого, сина Аддієвого, сина Косамового, сина Елмадамового, сина Ірового,</p>
  <p class="verse" id="Luke.3.29"><sup><a href="#Luke.3.29" class="verse-number">29</a></sup> сина Ісуєвого, сина Еліезерового, сина Йоримового, сина Маттатієвого, сина Левієвого,</p>
  <p class="verse" id="Luke.3.30"><sup><a href="#Luke.3.30" class="verse-number">30</a></sup> сина Семенового, сина Юдиного, сина Йосипового, сина Йонамового, сина Еліякимового,</p>
  <p class="verse" id="Luke.3.31"><sup><a href="#Luke.3.31" class="verse-number">31</a></sup> сина Мелеаєвого, сина Меннаєвого, сина Маттатаєвого, сина Натамового, сина Давидового,</p>
  <p class="verse" id="Luke.3.32"><sup><a href="#Luke.3.32" class="verse-number">32</a></sup> сина Єссеєвого, сина Йовидового, сина Воозового, сина Салаєвого, сина Наассонового,</p>
  <p class="verse" id="Luke.3.33"><sup><a href="#Luke.3.33" class="verse-number">33</a></sup> сина Амінадавого, сина Адмінієвого, сина Арнієвого, сина Есромового, сина Фаресового, сина Юдиного,</p>
  <p class="verse" id="Luke.3.34"><sup><a href="#Luke.3.34" class="verse-number">34</a></sup> сина Яковлевого, сина Ісакового, сина Авраамового, сина Тариного, сина Нахорового,</p>
  <p class="verse" id="Luke.3.35"><sup><a href="#Luke.3.35" class="verse-number">35</a></sup> сина Серухового, сина Рагавового, сина Фалекового, сина Еверового, сина Салиного,</p>
  <p class="verse" id="Luke.3.36"><sup><a href="#Luke.3.36" class="verse-number">36</a></sup> сина Каїнамового, сина Арфаксадового, сина Симового, сина Ноєвого, сина Ламехового,</p>
  <p class="verse" id="Luke.3.37"><sup><a href="#Luke.3.37" class="verse-number">37</a></sup> сина Матусалового, сина Енохового, сина Яретового, сина Малелеїлового, сина Каїнамового,</p>
  <p class="verse" id="Luke.3.38"><sup><a href="#Luke.3.38" class="verse-number">38</a></sup> сина Еносового, сина Ситового, сина Адамового, Сином Божим.</p>
  <h2>Chapter 4</h2>
  <p class="verse" id="Luke.4.1"><sup><a href="#Luke.4.1" class="verse-number">1</a></sup> А Ісус, повний Духа Святого, вернувсь з-над Йордану, і Дух на пустиню Його попровадив.</p>
  <p class="verse" id="Luke.4.2"><sup><a href="#Luke.4.2" class="verse-number">2</a></sup> Сорок день там диявол Його спокушав, і за тих днів Він нічого не їв, а коли закінчились вони, то вкінці зголоднів.</p>
  <p class="verse" id="Luke.4.3"><sup><a href="#Luke.4.3" class="verse-number">3</a></sup> І диявол до Нього сказав: Якщо Ти Син Божий, скажи цьому каменеві, щоб хлібом він став!</p>
  <p class="verse" id="Luke.4.4"><sup><a href="#Luke.4.4" class="verse-number">4</a></sup> А Ісус відповів йому: Написано: Не хлібом самим буде жити людина, але кожним Словом Божим!</p>
  <p class="verse" id="Luke.4.5"><sup><a href="#Luke.4.5" class="verse-number">5</a></sup> І він вивів Його на гору високу, і за хвилину часу показав Йому всі царства на світі.</p>
  <p class="verse" id="Luke.4.6"><sup><a href="#Luke.4.6" class="verse-number">6</a></sup> І диявол сказав Йому: Я дам Тобі всю оцю владу та їхню славу, бо мені це передане, і я даю, кому хочу, її.</p>
  <p class="verse" id="Luke.4.7"><sup><a href="#Luke.4.7" class="verse-number">7</a></sup> Тож коли Ти поклонишся передо мною, то все буде Твоє!</p>
  <p class="verse" id="Luke.4.8"><sup><a href="#Luke.4.8" class="verse-number">8</a></sup> І промовив Ісус йому в відповідь: Написано: Господеві Богові своєму вклоняйся, і служи Одному Йому!</p>
  <p class="verse" id="Luke.4.9"><sup><a href="#Luke.4.9" class="verse-number">9</a></sup> І повів Його в Єрусалим, і на наріжнику храму поставив, та й каже Йому: Як Ти Син Божий, кинься звідси додолу!</p>
  <p class="verse" id="Luke.4.10"><sup><a href="#Luke.4.10" class="verse-number">10</a></sup> Бо написано: Він накаже про Тебе Своїм Анголам, щоб Тебе берегли!</p>
  <p class="verse" id="Luke.4.11"><sup><a href="#Luke.4.11" class="verse-number">11</a></sup> і: Вони на руках понесуть Тебе, щоб коли не спіткнув Ти об камінь Своєї ноги!</p>
  <p class="verse" id="Luke.4.12"><sup><a href="#Luke.4.12" class="verse-number">12</a></sup> А Ісус відказав йому в відповідь: Сказано: Не спокушай Господа Бога свого!</p>
  <p class="verse" id="Luke.4.13"><sup><a href="#Luke.4.13" class="verse-number">13</a></sup> І диявол, скінчивши все цеє спокушування, відійшов від Нього до часу.</p>
  <p class="verse" id="Luke.4.14"><sup><a href="#Luke.4.14" class="verse-number">14</a></sup> А Ісус у силі Духа вернувся до Галілеї, і чутка про Нього рознеслась по всій тій країні.</p>
  <p class="verse" id="Luke.4.15"><sup><a href="#Luke.4.15" class="verse-number">15</a></sup> І Він їх навчав по їхніх синагогах, і всі Його славили.</p>
  <p class="verse" id="Luke.4.16"><sup><a href="#Luke.4.16" class="verse-number">16</a></sup> І прибув Він до Назарету, де був вихований. І звичаєм Своїм Він прийшов дня суботнього до синагоги, і встав, щоб читати.</p>
  <p class="verse" id="Luke.4.17"><sup><a href="#Luke.4.17" class="verse-number">17</a></sup> І подали Йому книгу пророка Ісаї. Розгорнувши ж Він книгу, знайшов місце, де було так написано:</p>
  <p class="verse" id="Luke.4.18"><sup><a href="#Luke.4.18" class="verse-number">18</a></sup> На Мені Дух Господній, бо Мене Він помазав, щоб Добру Новину звіщати вбогим. Послав Він Мене проповідувати полоненим визволення, а незрячим прозріння, відпустити на волю помучених,</p>
  <p class="verse" id="Luke.4.19"><sup><a href="#Luke.4.19" class="verse-number">19</a></sup> щоб проповідувати рік Господнього змилування.</p>
  <p class="verse" id="Luke.4.20"><sup><a href="#Luke.4.20" class="verse-number">20</a></sup> І, книгу згорнувши, віддав службі й сів. А очі всіх у синагозі звернулись на Нього.</p>
  <p class="verse" id="Luke.4.21"><sup><a href="#Luke.4.21" class="verse-number">21</a></sup> І почав Він до них говорити: Сьогодні збулося Писання, яке ви почули!</p>
  <p class="verse" id="Luke.4.22"><sup><a href="#Luke.4.22" class="verse-number">22</a></sup> І всі Йому стверджували й дивувались словам благодаті, що линули з уст Його. І казали вони: Чи ж то Він не син Йосипів?</p>
  <p class="verse" id="Luke.4.23"><sup><a href="#Luke.4.23" class="verse-number">23</a></sup> Він же промовив до них: Ви Мені конче скажете приказку: Лікарю, уздоров самого себе! Учини те й тут, у вітчизні Своїй, що сталося чули ми у Капернаумі.</p>
  <p class="verse" id="Luke.4.24"><sup><a href="#Luke.4.24" class="verse-number">24</a></sup> І сказав Він: Поправді кажу вам: Жаден пророк не буває приємний у вітчизні своїй.</p>
  <p class="verse" id="Luke.4.25"><sup><a href="#Luke.4.25" class="verse-number">25</a></sup> Та правдиво кажу вам: Багато вдовиць перебувало за днів Іллі серед Ізраїля, коли на три роки й шість місяців небо було зачинилося, так що голод великий настав був по всій тій землі,</p>
  <p class="verse" id="Luke.4.26"><sup><a href="#Luke.4.26" class="verse-number">26</a></sup> а Ілля не до жадної з них не був посланий, тільки в Сарепту Сидонську до овдовілої жінки.</p>
  <p class="verse" id="Luke.4.27"><sup><a href="#Luke.4.27" class="verse-number">27</a></sup> І багато було прокажених за Єлисея пророка в Ізраїлі, але жаден із них не очистився, крім Неємана сиріянина.</p>
  <p class="verse" id="Luke.4.28"><sup><a href="#Luke.4.28" class="verse-number">28</a></sup> І всі в синагозі, почувши оце, переповнились гнівом.</p>
  <p class="verse" id="Luke.4.29"><sup><a href="#Luke.4.29" class="verse-number">29</a></sup> І, вставши, вони Його вигнали за місто, і повели аж до краю гори, на якій їхнє місто було побудоване, щоб скинути додолу Його...</p>
  <p class="verse" id="Luke.4.30"><sup><a href="#Luke.4.30" class="verse-number">30</a></sup> Але Він перейшов серед них, і віддалився.</p>
  <p class="verse" id="Luke.4.31"><sup><a href="#Luke.4.31" class="verse-number">31</a></sup> І прийшов Він у Капернаум, галілейське місто, і там їх навчав по суботах.</p>
  <p class="verse" id="Luke.4.32"><sup><a href="#Luke.4.32" class="verse-number">32</a></sup> І дивувались науці Його, бо слово Його було владне.</p>
  <p class="verse" id="Luke.4.33"><sup><a href="#Luke.4.33" class="verse-number">33</a></sup> І був чоловік у синагозі, що мав духа нечистого демона, і він закричав гучним голосом:</p>
  <p class="verse" id="Luke.4.34"><sup><a href="#Luke.4.34" class="verse-number">34</a></sup> Ах, що нам до Тебе, Ісусе Назарянине? Ти прийшов погубити нас. Я знаю Тебе, хто Ти, Божий Святий...</p>
  <p class="verse" id="Luke.4.35"><sup><a href="#Luke.4.35" class="verse-number">35</a></sup> А Ісус заборонив йому, кажучи: Замовчи, і вийди з нього! І, кинувши демон того насередину, вийшов із нього, нічого йому не пошкодивши.</p>
  <p class="verse" id="Luke.4.36"><sup><a href="#Luke.4.36" class="verse-number">36</a></sup> І всіх жах обгорнув, і питали вони один одного, кажучи: Що то за наука, що духам нечистим наказує з владою й силою, і виходять вони?...</p>
  <p class="verse" id="Luke.4.37"><sup><a href="#Luke.4.37" class="verse-number">37</a></sup> І неслася чутка про Нього по всіх місцях краю.</p>
  <p class="verse" id="Luke.4.38"><sup><a href="#Luke.4.38" class="verse-number">38</a></sup> А як вийшов Він із синагоги, увійшов у дім Симона. Теща ж Симонова в великій гарячці лежала. І просили за неї Його.</p>
  <p class="verse" id="Luke.4.39"><sup><a href="#Luke.4.39" class="verse-number">39</a></sup> І, ставши над нею, Він заборонив тій гарячці, і вона полишила її. І, зараз уставши, теща їм прислуговувала.</p>
  <p class="verse" id="Luke.4.40"><sup><a href="#Luke.4.40" class="verse-number">40</a></sup> Коли ж сонце заходило, то всі, хто мав яких хворих на різні недуги, до Нього приводили їх. Він же клав Свої руки на кожного з них, та їх уздоровляв.</p>
  <p class="verse" id="Luke.4.41"><sup><a href="#Luke.4.41" class="verse-number">41</a></sup> Із багатьох же виходили й демони, кричачи та говорячи: Ти Син Божий! Та Він їм забороняв, і не давав говорити, що знали вони, що Христос Він.</p>
  <p class="verse" id="Luke.4.42"><sup><a href="#Luke.4.42" class="verse-number">42</a></sup> Коли ж настав день, Він вийшов, і подавсь до самотнього місця. А люди шукали Його. І прийшовши до Нього, Його затримували, щоб від них не відходив.</p>
  <p class="verse" id="Luke.4.43"><sup><a href="#Luke.4.43" class="verse-number">43</a></sup> Він же промовив до них: І іншим містам Я повинен звіщати Добру Новину про Боже Царство, бо на те Мене послано.</p>
  <p class="verse" id="Luke.4.44"><sup><a href="#Luke.4.44" class="verse-number">44</a></sup> І Він проповідував по синагогах Галілеї.</p>
  <h2>Chapter 5</h2>
  <p class="verse" id="Luke.5.1"><sup><a href="#Luke.5.1" class="verse-number">1</a></sup> І сталось, як тиснувся натовп до Нього, щоб почути Слово Боже, Він стояв біля озера Генісаретського.</p>
  <p class="verse" id="Luke.5.2"><sup><a href="#Luke.5.2" class="verse-number">2</a></sup> І Він побачив два човни, що стояли край озера. А рибалки, відійшовши від них, полоскали невода.</p>
  <p class="verse" id="Luke.5.3"><sup><a href="#Luke.5.3" class="verse-number">3</a></sup> І Він увійшов до одного з човнів, що був Симонів, і просив, щоб він трохи відплив від землі. І Він сів, та й навчав народ із човна.</p>
  <p class="verse" id="Luke.5.4"><sup><a href="#Luke.5.4" class="verse-number">4</a></sup> А коли перестав Він навчати, промовив до Симона: Попливи на глибінь, і закиньте на полов свій невід.</p>
  <p class="verse" id="Luke.5.5"><sup><a href="#Luke.5.5" class="verse-number">5</a></sup> А Симон сказав Йому в відповідь: Наставнику, цілу ніч ми працювали, і не вловили нічого, та за словом Твоїм укину невода.</p>
  <p class="verse" id="Luke.5.6"><sup><a href="#Luke.5.6" class="verse-number">6</a></sup> А зробивши оце, вони безліч риби набрали і їхній невід почав прориватись...</p>
  <p class="verse" id="Luke.5.7"><sup><a href="#Luke.5.7" class="verse-number">7</a></sup> І кивали вони до товаришів, що були в другім човні, щоб прийшли помогти їм. Ті прийшли, та й наповнили обидва човни, аж стали вони потопати.</p>
  <p class="verse" id="Luke.5.8"><sup><a href="#Luke.5.8" class="verse-number">8</a></sup> А як Симон Петро це побачив, то припав до колін Ісусових, кажучи: Господи, вийди від мене, бо я грішна людина!</p>
  <p class="verse" id="Luke.5.9"><sup><a href="#Luke.5.9" class="verse-number">9</a></sup> Бо від полову риби, що зловили вони, обгорнув жах його та й усіх, хто з ним був,</p>
  <p class="verse" id="Luke.5.10"><sup><a href="#Luke.5.10" class="verse-number">10</a></sup> також Якова й Івана, синів Зеведеєвих, що були спільниками Симона. І сказав Ісус Симонові: Не лякайсь, від цього часу ти будеш ловити людей!</p>
  <p class="verse" id="Luke.5.11"><sup><a href="#Luke.5.11" class="verse-number">11</a></sup> І вони повитягали на землю човни, покинули все, та й пішли вслід за Ним.</p>
  <p class="verse" id="Luke.5.12"><sup><a href="#Luke.5.12" class="verse-number">12</a></sup> А як Він перебував в одному з міст, ось один чоловік, увесь укритий проказою, Ісуса побачивши, упав ницьма, та й благав Його, кажучи: Господи, коли хочеш, Ти можеш очистити мене!</p>
  <p class="verse" id="Luke.5.13"><sup><a href="#Luke.5.13" class="verse-number">13</a></sup> А Він руку простяг, доторкнувся до нього й сказав: Хочу, будь чистий! І зараз із нього проказа зійшла...</p>
  <p class="verse" id="Luke.5.14"><sup><a href="#Luke.5.14" class="verse-number">14</a></sup> І звелів Він йому не казати нікому про це. Але йди, покажися священикові, і принеси за своє очищення, як Мойсей наказав, на свідчення їм.</p>
  <p class="verse" id="Luke.5.15"><sup><a href="#Luke.5.15" class="verse-number">15</a></sup> А чутка про Нього ще більше пішла, і багато народу приходило слухати та вздоровлятись від Нього з недугів своїх.</p>
  <p class="verse" id="Luke.5.16"><sup><a href="#Luke.5.16" class="verse-number">16</a></sup> Він же відходив на місце самотнє й молився.</p>
  <p class="verse" id="Luke.5.17"><sup><a href="#Luke.5.17" class="verse-number">17</a></sup> І сталось одного із днів, коли Він навчав, і сиділи фарисеї й законовчителі, що посходилися зо всіх сіл Галілеї й Юдеї та з Єрусалиму, а сила Господня готова була вздоровляти їх,</p>
  <p class="verse" id="Luke.5.18"><sup><a href="#Luke.5.18" class="verse-number">18</a></sup> і ось люди на ложі принесли чоловіка, що розслаблений був, і намагалися внести його, і перед Ним покласти.</p>
  <p class="verse" id="Luke.5.19"><sup><a href="#Luke.5.19" class="verse-number">19</a></sup> Не знайшовши ж кудою пронести його з-за народу, злізли на дім, і крізь стелю спустили із ложем його на середину перед Ісуса.</p>
  <p class="verse" id="Luke.5.20"><sup><a href="#Luke.5.20" class="verse-number">20</a></sup> І, побачивши їхню віру, сказав Він йому: Чоловіче, прощаються тобі гріхи твої!</p>
  <p class="verse" id="Luke.5.21"><sup><a href="#Luke.5.21" class="verse-number">21</a></sup> А книжники та фарисеї почали міркувати й казати: Хто ж Оцей, що богозневагу говорить? Хто може прощати гріхи, окрім Бога Самого?...</p>
  <p class="verse" id="Luke.5.22"><sup><a href="#Luke.5.22" class="verse-number">22</a></sup> Відчувши ж Ісус думки їхні, промовив у відповідь їм: Що міркуєте ви в серцях ваших?</p>
  <p class="verse" id="Luke.5.23"><sup><a href="#Luke.5.23" class="verse-number">23</a></sup> Що легше: сказати: Прощаються тобі гріхи твої, чи сказати: Уставай та й ходи?</p>
  <p class="verse" id="Luke.5.24"><sup><a href="#Luke.5.24" class="verse-number">24</a></sup> Але щоб ви знали, що Син Людський має владу на землі прощати гріхи, тож каже Він розслабленому: Кажу Я тобі: Уставай, візьми ложе своє, та й іди у свій дім!</p>
  <p class="verse" id="Luke.5.25"><sup><a href="#Luke.5.25" class="verse-number">25</a></sup> І той зараз устав перед ними, узявши те, на чому лежав, і пішов у свій дім, прославляючи Бога.</p>
  <p class="verse" id="Luke.5.26"><sup><a href="#Luke.5.26" class="verse-number">26</a></sup> І всіх жах обгорнув, і славили Бога вони. І переповнились страхом, говорячи: Дивні речі сьогодні ми бачили!...</p>
  <p class="verse" id="Luke.5.27"><sup><a href="#Luke.5.27" class="verse-number">27</a></sup> Після цього ж Він вийшов, і побачив митника, на ймення Левія, що сидів на митниці, та й промовив йому: Іди за Мною!</p>
  <p class="verse" id="Luke.5.28"><sup><a href="#Luke.5.28" class="verse-number">28</a></sup> І, покинувши все, той устав, і пішов услід за Ним.</p>
  <p class="verse" id="Luke.5.29"><sup><a href="#Luke.5.29" class="verse-number">29</a></sup> І справив Левій у своїм домі велику гостину для Нього. І був натовп великий митників й інших, що сиділи з Ним при столі.</p>
  <p class="verse" id="Luke.5.30"><sup><a href="#Luke.5.30" class="verse-number">30</a></sup> Фарисеї ж та книжники їхні нарікали на Нього, та учням Його говорили: Чому з митниками та із грішниками ви їсте та п'єте?</p>
  <p class="verse" id="Luke.5.31"><sup><a href="#Luke.5.31" class="verse-number">31</a></sup> А Ісус відповів і промовив до них: Лікаря не потребують здорові, а слабі.</p>
  <p class="verse" id="Luke.5.32"><sup><a href="#Luke.5.32" class="verse-number">32</a></sup> Не прийшов Я, щоб праведних кликати до покаяння, а грішних.</p>
  <p class="verse" id="Luke.5.33"><sup><a href="#Luke.5.33" class="verse-number">33</a></sup> Вони ж відказали до Нього: Чому учні Іванові часто постять та моляться, також і фарисейські, а Твої споживають та п'ють?</p>
  <p class="verse" id="Luke.5.34"><sup><a href="#Luke.5.34" class="verse-number">34</a></sup> Ісус же промовив до них: Чи ж ви можете змусити, щоб постили гості весільні, поки з ними ще є молодий?</p>
  <p class="verse" id="Luke.5.35"><sup><a href="#Luke.5.35" class="verse-number">35</a></sup> Але прийдуть ті дні, коли заберуть молодого від них, тоді й постити будуть тих днів...</p>
  <p class="verse" id="Luke.5.36"><sup><a href="#Luke.5.36" class="verse-number">36</a></sup> Розповів же і приказку їм: Ніхто латки з одежі нової в одежу стару не вставляє, а то подере й нову, а латка з нової старій не надасться.</p>
  <p class="verse" id="Luke.5.37"><sup><a href="#Luke.5.37" class="verse-number">37</a></sup> І ніхто не вливає вина молодого в старі бурдюки, а то попрориває вино молоде бурдюки, і вино розіллється, і бурдюки пропадуть.</p>
  <p class="verse" id="Luke.5.38"><sup><a href="#Luke.5.38" class="verse-number">38</a></sup> Але треба вливати вино молоде до нових бурдюків.</p>
  <p class="verse" id="Luke.5.39"><sup><a href="#Luke.5.39" class="verse-number">39</a></sup> І ніхто, старе пивши, молодого не схоче, бо каже: Старе ліпше!</p>
  <h2>Chapter 6</h2>
  <p class="verse" id="Luke.6.1"><sup><a href="#Luke.6.1" class="verse-number">1</a></sup> І сталось, як Він переходив ланами, у суботу, Його учні зривали колосся та їли, розтерши руками.</p>
  <p class="verse" id="Luke.6.2"><sup><a href="#Luke.6.2" class="verse-number">2</a></sup> А деякі з фарисеїв сказали: Нащо робите те, чого не годиться робити в суботу?</p>
  <p class="verse" id="Luke.6.3"><sup><a href="#Luke.6.3" class="verse-number">3</a></sup> І промовив Ісус їм у відповідь: Хіба ви не читали того, що зробив був Давид, коли сам зголоднів, також ті, хто був із ним?</p>
  <p class="verse" id="Luke.6.4"><sup><a href="#Luke.6.4" class="verse-number">4</a></sup> Як він увійшов був до Божого дому, і, взявши хліби показні, яких їсти не можна було, тільки самим священикам, споживав, і дав тим, хто був із ним?</p>
  <p class="verse" id="Luke.6.5"><sup><a href="#Luke.6.5" class="verse-number">5</a></sup> І сказав Він до них: Син Людський Господь і суботі!</p>
  <p class="verse" id="Luke.6.6"><sup><a href="#Luke.6.6" class="verse-number">6</a></sup> І сталось, як в іншу суботу зайшов Він до синагоги й навчав, знаходився там чоловік, що правиця йому була всохла.</p>
  <p class="verse" id="Luke.6.7"><sup><a href="#Luke.6.7" class="verse-number">7</a></sup> А книжники та фарисеї вважали, чи в суботу того не вздоровить, щоб знайти проти Нього оскарження.</p>
  <p class="verse" id="Luke.6.8"><sup><a href="#Luke.6.8" class="verse-number">8</a></sup> А Він знав думки їхні, і сказав чоловікові, що мав суху руку: Підведися, і стань посередині! Той підвівся і став.</p>
  <p class="verse" id="Luke.6.9"><sup><a href="#Luke.6.9" class="verse-number">9</a></sup> Ісус же промовив до них: Запитаю Я вас: Що годиться в суботу робити добре, чи робити лихе, душу спасти, чи згубити?</p>
  <p class="verse" id="Luke.6.10"><sup><a href="#Luke.6.10" class="verse-number">10</a></sup> І, позирнувши на всіх них, сказав чоловікові: Простягни свою руку! Той зробив, і рука його стала здорова!</p>
  <p class="verse" id="Luke.6.11"><sup><a href="#Luke.6.11" class="verse-number">11</a></sup> А вони переповнились лютістю, і один з одним змовлялись, що робити з Ісусом?...</p>
  <p class="verse" id="Luke.6.12"><sup><a href="#Luke.6.12" class="verse-number">12</a></sup> І сталось, що часу того Він вийшов на гору молитися, і перебув цілу ніч на молитві до Бога.</p>
  <p class="verse" id="Luke.6.13"><sup><a href="#Luke.6.13" class="verse-number">13</a></sup> А коли настав день, покликав Він учнів Своїх, і обрав із них Дванадцятьох, яких і апостолами Він назвав:</p>
  <p class="verse" id="Luke.6.14"><sup><a href="#Luke.6.14" class="verse-number">14</a></sup> Симона, якого й Петром Він назвав, і Андрія, брата його, Якова й Івана, Пилипа й Варфоломія,</p>
  <p class="verse" id="Luke.6.15"><sup><a href="#Luke.6.15" class="verse-number">15</a></sup> Матвія й Хому, Якова Алфієвого й Симона, званого Зилотом,</p>
  <p class="verse" id="Luke.6.16"><sup><a href="#Luke.6.16" class="verse-number">16</a></sup> Юду Якового, й Юду Іскаріотського, що й зрадником став.</p>
  <p class="verse" id="Luke.6.17"><sup><a href="#Luke.6.17" class="verse-number">17</a></sup> Як зійшов Він із ними, то спинився на рівному місці, також натовп густий Його учнів, і безліч людей з усієї Юдеї та з Єрусалиму, і з приморського Тиру й Сидону,</p>
  <p class="verse" id="Luke.6.18"><sup><a href="#Luke.6.18" class="verse-number">18</a></sup> що посходилися, щоб послухати Його та вздоровитися із недугів своїх, також ті, хто від духів нечистих страждав, і вони вздоровлялися.</p>
  <p class="verse" id="Luke.6.19"><sup><a href="#Luke.6.19" class="verse-number">19</a></sup> Увесь же народ намагався бодай доторкнутись до Нього, бо від Нього виходила сила, і всіх вздоровляла.</p>
  <p class="verse" id="Luke.6.20"><sup><a href="#Luke.6.20" class="verse-number">20</a></sup> А Він, звівши очі на учнів Своїх, говорив: Блаженні убогі, Царство Боже бо ваше.</p>
  <p class="verse" id="Luke.6.21"><sup><a href="#Luke.6.21" class="verse-number">21</a></sup> Блаженні голодні тепер, бо ви нагодовані будете. Блаженні засмучені зараз, бо втішитесь ви.</p>
  <p class="verse" id="Luke.6.22"><sup><a href="#Luke.6.22" class="verse-number">22</a></sup> Блаженні ви будете, коли люди зненавидять вас, і коли проженуть вас, і ганьбитимуть, і знеславлять, як зле, ім'я ваше за Людського Сина.</p>
  <p class="verse" id="Luke.6.23"><sup><a href="#Luke.6.23" class="verse-number">23</a></sup> Радійте того дня й веселіться, нагорода бо ваша велика на небесах. Бо так само чинили пророкам батьки їхні.</p>
  <p class="verse" id="Luke.6.24"><sup><a href="#Luke.6.24" class="verse-number">24</a></sup> Горе ж вам, багатіям, бо втіху свою ви вже маєте.</p>
  <p class="verse" id="Luke.6.25"><sup><a href="#Luke.6.25" class="verse-number">25</a></sup> Горе вам, тепер ситим, бо зазнаєте голоду ви. Горе вам, що тепер потішаєтеся, бо будете ви сумувати та плакати.</p>
  <p class="verse" id="Luke.6.26"><sup><a href="#Luke.6.26" class="verse-number">26</a></sup> Горе вам, як усі люди про вас говоритимуть добре, бо так само чинили фальшивим пророкам батьки їхні!</p>
  <p class="verse" id="Luke.6.27"><sup><a href="#Luke.6.27" class="verse-number">27</a></sup> А вам, хто слухає, Я кажу: Любіть своїх ворогів, добро робіть тим, хто ненавидить вас.</p>
  <p class="verse" id="Luke.6.28"><sup><a href="#Luke.6.28" class="verse-number">28</a></sup> Благословляйте тих, хто вас проклинає, і моліться за тих, хто кривду вам чинить.</p>
  <p class="verse" id="Luke.6.29"><sup><a href="#Luke.6.29" class="verse-number">29</a></sup> Хто вдарить тебе по щоці, підстав йому й другу, а хто хоче плаща твого взяти, не забороняй і сорочки.</p>
  <p class="verse" id="Luke.6.30"><sup><a href="#Luke.6.30" class="verse-number">30</a></sup> І кожному, хто в тебе просить подай, а від того, хто твоє забирає, назад не жадай.</p>
  <p class="verse" id="Luke.6.31"><sup><a href="#Luke.6.31" class="verse-number">31</a></sup> І як бажаєте, щоб вам люди чинили, так само чиніть їм і ви.</p>
  <p class="verse" id="Luke.6.32"><sup><a href="#Luke.6.32" class="verse-number">32</a></sup> А коли любите тих, хто любить вас, яка вам за те ласка? Люблять бо й грішники тих, хто їх любить.</p>
  <p class="verse" id="Luke.6.33"><sup><a href="#Luke.6.33" class="verse-number">33</a></sup> І коли добре чините тим, хто добро чинить вам, яка вам за те ласка? Бо те саме і грішники роблять.</p>
  <p class="verse" id="Luke.6.34"><sup><a href="#Luke.6.34" class="verse-number">34</a></sup> А коли позичаєте тим, що й від них сподіваєтесь взяти, яка вам за те ласка? Позичають бо й грішники грішникам, щоб одержати стільки ж.</p>
  <p class="verse" id="Luke.6.35"><sup><a href="#Luke.6.35" class="verse-number">35</a></sup> Тож любіть своїх ворогів, робіть добро, позичайте, не ждучи нічого назад, і ваша за це нагорода великою буде, і синами Всевишнього станете ви, добрий бо Він до невдячних і злих!</p>
  <p class="verse" id="Luke.6.36"><sup><a href="#Luke.6.36" class="verse-number">36</a></sup> Будьте ж милосердні, як і Отець ваш милосердний!</p>
  <p class="verse" id="Luke.6.37"><sup><a href="#Luke.6.37" class="verse-number">37</a></sup> Також не судіть, щоб не суджено й вас; і не осуджуйте, щоб і вас не осуджено; прощайте, то простять і вам.</p>
  <p class="verse" id="Luke.6.38"><sup><a href="#Luke.6.38" class="verse-number">38</a></sup> Давайте і дадуть вам; мірою доброю, натоптаною, струснутою й переповненою вам у подолок дадуть. Бо якою ви мірою міряєте, такою відміряють вам.</p>
  <p class="verse" id="Luke.6.39"><sup><a href="#Luke.6.39" class="verse-number">39</a></sup> Розповів також приказку їм: Чи ж може водити сліпого сліпий? Хіба не обидва в яму впадуть?</p>
  <p class="verse" id="Luke.6.40"><sup><a href="#Luke.6.40" class="verse-number">40</a></sup> Учень не більший за вчителя; але, удосконалившись, кожен буде, як учитель його.</p>
  <p class="verse" id="Luke.6.41"><sup><a href="#Luke.6.41" class="verse-number">41</a></sup> Чого ж в оці брата свого ти заскалку бачиш, колоди ж у власному оці не чуєш?</p>
  <p class="verse" id="Luke.6.42"><sup><a href="#Luke.6.42" class="verse-number">42</a></sup> Як ти можеш сказати до брата свого: Давай, брате, я заскалку вийму із ока твого, сам колоди, що в оці твоїм, не вбачаючи? Лицеміре, вийми перше колоду із власного ока, а потім побачиш, як вийняти заскалку з ока брата твого!</p>
  <p class="verse" id="Luke.6.43"><sup><a href="#Luke.6.43" class="verse-number">43</a></sup> Нема доброго дерева, що родило б злий плід, ані дерева злого, що родило б плід добрий.</p>
  <p class="verse" id="Luke.6.44"><sup><a href="#Luke.6.44" class="verse-number">44</a></sup> Кожне ж дерево з плоду свого пізнається. Не збирають бо фіґ із тернини, винограду ж на глоду не рвуть.</p>
  <p class="verse" id="Luke.6.45"><sup><a href="#Luke.6.45" class="verse-number">45</a></sup> Добра людина із доброї скарбниці серця добре виносить, а лиха із лихої виносить лихе. Бо чим серце наповнене, те говорять уста його!</p>
  <p class="verse" id="Luke.6.46"><sup><a href="#Luke.6.46" class="verse-number">46</a></sup> Що звете ви Мене: Господи, Господи, та не робите того, що Я говорю?</p>
  <p class="verse" id="Luke.6.47"><sup><a href="#Luke.6.47" class="verse-number">47</a></sup> Скажу вам, до кого подібний усякий, хто до Мене приходить та слів Моїх слухає, і виконує їх:</p>
  <p class="verse" id="Luke.6.48"><sup><a href="#Luke.6.48" class="verse-number">48</a></sup> Той подібний тому чоловікові, що, будуючи дім, він глибоко викопав, і основу на камінь поклав. Коли ж злива настала, вода кинулася на той дім, та однак не змогла захитати його, бо збудований добре він був!</p>
  <p class="verse" id="Luke.6.49"><sup><a href="#Luke.6.49" class="verse-number">49</a></sup> А хто слухає та не виконує, той подібний тому чоловікові, що свій дім збудував на землі без основи. І наперла на нього ріка, і зараз упав він, і велика була того дому руїна!</p>
  <h2>Chapter 7</h2>
  <p class="verse" id="Luke.7.1"><sup><a href="#Luke.7.1" class="verse-number">1</a></sup> А коли Він скінчив усі слова Свої до народу, що слухав Його, то ввійшов у Капернаум.</p>
  <p class="verse" id="Luke.7.2"><sup><a href="#Luke.7.2" class="verse-number">2</a></sup> У одного ж сотника тяжко раб занедужав, що був дорогий йому, і вмирати вже мав.</p>
  <p class="verse" id="Luke.7.3"><sup><a href="#Luke.7.3" class="verse-number">3</a></sup> А коли про Ісуса почув, то послав він до Нього юдейських старших, і благав Його, щоб прийшов, і вздоровив раба його.</p>
  <p class="verse" id="Luke.7.4"><sup><a href="#Luke.7.4" class="verse-number">4</a></sup> Вони ж прибули до Ісуса, та й ревно благали Його й говорили: Він достойний, щоб Ти це зробив йому.</p>
  <p class="verse" id="Luke.7.5"><sup><a href="#Luke.7.5" class="verse-number">5</a></sup> Бо він любить народ наш, та й для нас синагогу поставив.</p>
  <p class="verse" id="Luke.7.6"><sup><a href="#Luke.7.6" class="verse-number">6</a></sup> І пішов Ісус із ними. І коли недалеко від дому вже був, сотник друзів послав, щоб сказати Йому: Не турбуйся, о Господи, бо я недостойний, щоб зайшов Ти під стріху мою.</p>
  <p class="verse" id="Luke.7.7"><sup><a href="#Luke.7.7" class="verse-number">7</a></sup> Тому то й себе не вважав я за гідного, щоб до Тебе прийти. Та промов тільки слово, і раб мій одужає.</p>
  <p class="verse" id="Luke.7.8"><sup><a href="#Luke.7.8" class="verse-number">8</a></sup> Бо й я людина підвладна, і вояків під собою я маю; і одному кажу: піди, то йде він, а тому: прийди, і приходить, а своєму рабові: зроби теє і зробить.</p>
  <p class="verse" id="Luke.7.9"><sup><a href="#Luke.7.9" class="verse-number">9</a></sup> Почувши ж таке, Ісус здивувався йому, і, звернувшись до натовпу, що йшов слідком за Ним, промовив: Кажу вам: навіть серед Ізраїля Я не знайшов був такої великої віри!</p>
  <p class="verse" id="Luke.7.10"><sup><a href="#Luke.7.10" class="verse-number">10</a></sup> А коли посланці повернулись додому, то знайшли, що одужав той раб!</p>
  <p class="verse" id="Luke.7.11"><sup><a href="#Luke.7.11" class="verse-number">11</a></sup> І сталось, наступного дня Він відправивсь у місто, що зветься Наїн, а з Ним ішли учні Його та багато народу.</p>
  <p class="verse" id="Luke.7.12"><sup><a href="#Luke.7.12" class="verse-number">12</a></sup> І ось, як до брами міської наблизився Він, виносили вмерлого, одинака в своєї матері, що вдовою була. І з нею був натовп великий із міста.</p>
  <p class="verse" id="Luke.7.13"><sup><a href="#Luke.7.13" class="verse-number">13</a></sup> Як Господь же побачив її, то змилосердивсь над нею, і до неї промовив: Не плач!</p>
  <p class="verse" id="Luke.7.14"><sup><a href="#Luke.7.14" class="verse-number">14</a></sup> І Він підійшов, і доторкнувся до мар, носії ж зупинились. Тоді Він сказав: Юначе, кажу тобі: встань!</p>
  <p class="verse" id="Luke.7.15"><sup><a href="#Luke.7.15" class="verse-number">15</a></sup> І мертвий устав, і почав говорити. І його Він віддав його матері.</p>
  <p class="verse" id="Luke.7.16"><sup><a href="#Luke.7.16" class="verse-number">16</a></sup> А всіх острах пройняв, і Бога хвалили вони й говорили: Великий Пророк з'явився між нами, і зглянувся Бог над народом Своїм!</p>
  <p class="verse" id="Luke.7.17"><sup><a href="#Luke.7.17" class="verse-number">17</a></sup> І розійшлася ця чутка про Нього по цілій Юдеї, і по всій тій країні.</p>
  <p class="verse" id="Luke.7.18"><sup><a href="#Luke.7.18" class="verse-number">18</a></sup> Про все ж те сповістили Івана учні його. І покликав Іван двох із учнів своїх,</p>
  <p class="verse" id="Luke.7.19"><sup><a href="#Luke.7.19" class="verse-number">19</a></sup> і послав їх до Господа з запитом: Чи Ти Той, Хто має прийти, чи чекати нам Іншого?</p>
  <p class="verse" id="Luke.7.20"><sup><a href="#Luke.7.20" class="verse-number">20</a></sup> А мужі, прийшовши до Нього, сказали: Іван Христитель послав нас до Тебе, питаючи: Чи Ти Той, Хто має прийти, чи чекати нам Іншого?</p>
  <p class="verse" id="Luke.7.21"><sup><a href="#Luke.7.21" class="verse-number">21</a></sup> А саме тоді багатьох уздоровив був Він від недугів і мук, і від духів злих, і сліпим багатьом вернув зір.</p>
  <p class="verse" id="Luke.7.22"><sup><a href="#Luke.7.22" class="verse-number">22</a></sup> І промовив Ісус їм у відповідь: Ідіть, і перекажіть Іванові, що ви бачили й чули: Сліпі прозрівають, криві ходять, очищуються слабі на проказу, і чують глухі, воскресають померлі, убогим звіщається Добра Новина.</p>
  <p class="verse" id="Luke.7.23"><sup><a href="#Luke.7.23" class="verse-number">23</a></sup> І блаженний, хто через Мене спокуси не матиме!</p>
  <p class="verse" id="Luke.7.24"><sup><a href="#Luke.7.24" class="verse-number">24</a></sup> А коли відійшли посланці Іванові, Він почав говорити про Івана народові: На що ви дивитись ходили в пустиню? Чи на очерет, що вітер гойдає його?</p>
  <p class="verse" id="Luke.7.25"><sup><a href="#Luke.7.25" class="verse-number">25</a></sup> Та на що ви дивитись ходили? Може на чоловіка, у м'які шати одягненого? Аджеж ті, хто одягається славно, і розкішно живе, по палатах царських.</p>
  <p class="verse" id="Luke.7.26"><sup><a href="#Luke.7.26" class="verse-number">26</a></sup> На що ж ви ходили дивитись? На пророка? Так, кажу вам, навіть більше, аніж на пророка.</p>
  <p class="verse" id="Luke.7.27"><sup><a href="#Luke.7.27" class="verse-number">27</a></sup> Це той, що про нього написано: Ось перед обличчя Твоє посилаю Свого посланця, який перед Тобою дорогу Твою приготує!</p>
  <p class="verse" id="Luke.7.28"><sup><a href="#Luke.7.28" class="verse-number">28</a></sup> Кажу вам: Між народженими від жінок нема більшого понад Івана. Та найменший у Божому Царстві той більший за нього.</p>
  <p class="verse" id="Luke.7.29"><sup><a href="#Luke.7.29" class="verse-number">29</a></sup> І всі люди, що слухали, і митники визнали Божу волю за слушну, і охристились Івановим хрищенням.</p>
  <p class="verse" id="Luke.7.30"><sup><a href="#Luke.7.30" class="verse-number">30</a></sup> А фарисеї й законники відкинули Божу волю про себе, і не христились від нього.</p>
  <p class="verse" id="Luke.7.31"><sup><a href="#Luke.7.31" class="verse-number">31</a></sup> І промовив Господь: До кого ж уподоблю людей цього роду? І до кого подібні вони?</p>
  <p class="verse" id="Luke.7.32"><sup><a href="#Luke.7.32" class="verse-number">32</a></sup> Подібні вони до дітей, що на ринку сидять й один одного кличуть та кажуть: Ми вам грали були, а ви не танцювали, ми співали вам жалібно, та не плакали ви...</p>
  <p class="verse" id="Luke.7.33"><sup><a href="#Luke.7.33" class="verse-number">33</a></sup> Бо прийшов Іван Христитель, що хліба не їсть і вина не п'є, а ви кажете: Має він демона.</p>
  <p class="verse" id="Luke.7.34"><sup><a href="#Luke.7.34" class="verse-number">34</a></sup> Прийшов же Син Людський, що їсть і п'є, а ви кажете: Чоловік Цей ласун і п'яниця, Він приятель митників і грішників.</p>
  <p class="verse" id="Luke.7.35"><sup><a href="#Luke.7.35" class="verse-number">35</a></sup> І виправдалася мудрість усіма своїми ділами.</p>
  <p class="verse" id="Luke.7.36"><sup><a href="#Luke.7.36" class="verse-number">36</a></sup> А один із фарисеїв просив Його, щоб спожив Він із ним. І, прийшовши до дому того фарисея, Він сів при столі.</p>
  <p class="verse" id="Luke.7.37"><sup><a href="#Luke.7.37" class="verse-number">37</a></sup> І ось жінка одна, що була в місті, грішниця, як дізналась, що, Він у фарисеєвім домі засів при столі, алябастрову пляшечку мира принесла,</p>
  <p class="verse" id="Luke.7.38"><sup><a href="#Luke.7.38" class="verse-number">38</a></sup> і, припавши до ніг Його ззаду, плачучи, почала обливати слізьми Йому ноги, і волоссям своїм витирала, ноги Йому цілувала та миром мастила...</p>
  <p class="verse" id="Luke.7.39"><sup><a href="#Luke.7.39" class="verse-number">39</a></sup> Побачивши це, фарисей, що покликав Його, міркував собі, кажучи: Коли б був Він пророк, Він би знав, хто ото й яка жінка до Нього торкається, бож то грішниця!</p>
  <p class="verse" id="Luke.7.40"><sup><a href="#Luke.7.40" class="verse-number">40</a></sup> І озвався Ісус та й говорить до нього: Маю, Симоне, дещо сказати тобі. А той відказав: Кажи, Учителю.</p>
  <p class="verse" id="Luke.7.41"><sup><a href="#Luke.7.41" class="verse-number">41</a></sup> І промовив Ісус: Були два боржники в одного вірителя; один був винен п'ятсот динаріїв, а другий п'ятдесят.</p>
  <p class="verse" id="Luke.7.42"><sup><a href="#Luke.7.42" class="verse-number">42</a></sup> Як вони ж не могли заплатити, простив він обом. Скажи ж, котрий із них більше полюбить його?</p>
  <p class="verse" id="Luke.7.43"><sup><a href="#Luke.7.43" class="verse-number">43</a></sup> Відповів Симон, говорячи: Думаю, той, кому більше простив. І сказав Він йому: Розсудив ти правдиво.</p>
  <p class="verse" id="Luke.7.44"><sup><a href="#Luke.7.44" class="verse-number">44</a></sup> І, обернувшись до жінки, Він промовив до Симона: Чи ти бачиш цю жінку? Я прибув у твій дім, ти на ноги Мої не подав і води, а вона окропила слізьми Мої ноги й обтерла волоссям своїм.</p>
  <p class="verse" id="Luke.7.45"><sup><a href="#Luke.7.45" class="verse-number">45</a></sup> Поцілунку не дав ти Мені, а вона, відколи ввійшов Я, Мої ноги цілує невпинно.</p>
  <p class="verse" id="Luke.7.46"><sup><a href="#Luke.7.46" class="verse-number">46</a></sup> Голови ти Моєї оливою не намастив, а вона миром ноги мої намастила...</p>
  <p class="verse" id="Luke.7.47"><sup><a href="#Luke.7.47" class="verse-number">47</a></sup> Ось тому говорю Я тобі: Численні гріхи її прощені, бо багато вона полюбила. Кому ж мало прощається, такий мало любить.</p>
  <p class="verse" id="Luke.7.48"><sup><a href="#Luke.7.48" class="verse-number">48</a></sup> А до неї промовив: Прощаються тобі гріхи!</p>
  <p class="verse" id="Luke.7.49"><sup><a href="#Luke.7.49" class="verse-number">49</a></sup> А ті, що сиділи з Ним при столі, почали гомоніти про себе: Хто ж це Такий, що прощає й гріхи?</p>
  <p class="verse" id="Luke.7.50"><sup><a href="#Luke.7.50" class="verse-number">50</a></sup> А до жінки сказав Він: Твоя віра спасла тебе, іди з миром собі!</p>
  <h2>Chapter 8</h2>
  <p class="verse" id="Luke.8.1"><sup><a href="#Luke.8.1" class="verse-number">1</a></sup> І сталось, що Він після того проходив містами та селами, проповідуючи та звіщаючи Добру Новину про Боже Царство. Із ним Дванадцять були,</p>
  <p class="verse" id="Luke.8.2"><sup><a href="#Luke.8.2" class="verse-number">2</a></sup> та дехто з жінок, що були вздоровлені від злих духів і хвороб: Марія, Магдалиною звана, що з неї сім демонів вийшло,</p>
  <p class="verse" id="Luke.8.3"><sup><a href="#Luke.8.3" class="verse-number">3</a></sup> і Іванна, дружина Худзи, урядника Іродового, і Сусанна, і інших багато, що маєтком своїм їм служили.</p>
  <p class="verse" id="Luke.8.4"><sup><a href="#Luke.8.4" class="verse-number">4</a></sup> І, як зібралось багато народу, і з міста до Нього поприходили, то Він промовляти став притчею.</p>
  <p class="verse" id="Luke.8.5"><sup><a href="#Luke.8.5" class="verse-number">5</a></sup> Ось вийшов сіяч, щоб посіяти зерно своє. І, як сіяв, упало одне край дороги, і було повитоптуване, а птахи небесні його повидзьобували.</p>
  <p class="verse" id="Luke.8.6"><sup><a href="#Luke.8.6" class="verse-number">6</a></sup> Друге ж упало на ґрунт кам'янистий, і, зійшовши, усохло, не мало бо вогкости.</p>
  <p class="verse" id="Luke.8.7"><sup><a href="#Luke.8.7" class="verse-number">7</a></sup> А інше упало між терен, і вигнався терен, і його поглушив.</p>
  <p class="verse" id="Luke.8.8"><sup><a href="#Luke.8.8" class="verse-number">8</a></sup> Інше ж упало на добрую землю, і, зійшовши, уродило стокротно. Це сказавши, закликав: Хто має вуха, щоб слухати, нехай слухає!</p>
  <p class="verse" id="Luke.8.9"><sup><a href="#Luke.8.9" class="verse-number">9</a></sup> Запитали ж Його Його учні, говорячи: Що визначає ця притча?</p>
  <p class="verse" id="Luke.8.10"><sup><a href="#Luke.8.10" class="verse-number">10</a></sup> А Він відказав: Вам дано пізнати таємниці Божого Царства, а іншим у притчах, щоб дивились вони і не бачили, слухали і не розуміли.</p>
  <p class="verse" id="Luke.8.11"><sup><a href="#Luke.8.11" class="verse-number">11</a></sup> Ось що означає ця притча: Зерно це Боже Слово.</p>
  <p class="verse" id="Luke.8.12"><sup><a href="#Luke.8.12" class="verse-number">12</a></sup> А котрі край дороги, це ті, хто слухає, але потім приходить диявол, і забирає слово з їхнього серця, щоб не ввірували й не спаслися вони.</p>
  <p class="verse" id="Luke.8.13"><sup><a href="#Luke.8.13" class="verse-number">13</a></sup> А що на кам'янистому ґрунті, це ті, хто тільки почує, то слово приймає з радістю; та кореня не мають вони, вірують дочасно, і за час випробовування відпадають.</p>
  <p class="verse" id="Luke.8.14"><sup><a href="#Luke.8.14" class="verse-number">14</a></sup> А що впало між терен, це ті, хто слухає слово, але, ходячи, бувають придушені клопотами, та багатством, та життьовими розкошами, і плоду вони не дають.</p>
  <p class="verse" id="Luke.8.15"><sup><a href="#Luke.8.15" class="verse-number">15</a></sup> А те, що на добрій землі, це оті, хто як слово почує, береже його в щирому й доброму серці, і плід приносять вони в терпеливості.</p>
  <p class="verse" id="Luke.8.16"><sup><a href="#Luke.8.16" class="verse-number">16</a></sup> А світла засвіченого ніхто не покриває посудиною, і не ставить під ліжко, але ставить його на свічник, щоб бачили світло, хто входить.</p>
  <p class="verse" id="Luke.8.17"><sup><a href="#Luke.8.17" class="verse-number">17</a></sup> Немає нічого захованого, що не виявиться, ні таємного, що воно не пізнається, і не вийде наяв.</p>
  <p class="verse" id="Luke.8.18"><sup><a href="#Luke.8.18" class="verse-number">18</a></sup> Тож пильнуйте, як слухаєте! Бо хто має, то дасться йому, хто ж не має, забереться від нього і те, що, здається йому, ніби має.</p>
  <p class="verse" id="Luke.8.19"><sup><a href="#Luke.8.19" class="verse-number">19</a></sup> До Нього ж прийшли були мати й брати Його, та через народ не могли доступитись до Нього.</p>
  <p class="verse" id="Luke.8.20"><sup><a href="#Luke.8.20" class="verse-number">20</a></sup> І сповістили Йому: Твоя мати й брати Твої он стоять осторонь, і бажають побачити Тебе.</p>
  <p class="verse" id="Luke.8.21"><sup><a href="#Luke.8.21" class="verse-number">21</a></sup> А Він відповів і промовив до них: Моя мати й брати Мої це ті, хто слухає Боже Слово, і виконує!</p>
  <p class="verse" id="Luke.8.22"><sup><a href="#Luke.8.22" class="verse-number">22</a></sup> І сталось, одного з тих днів увійшов Він до човна, а з Ним Його учні. І сказав Він до них: Переплиньмо на другий бік озера. І відчалили.</p>
  <p class="verse" id="Luke.8.23"><sup><a href="#Luke.8.23" class="verse-number">23</a></sup> А коли вони плинули, Він заснув. І знялася на озері буря велика, аж вода заливати їх стала, і були в небезпеці вони.</p>
  <p class="verse" id="Luke.8.24"><sup><a href="#Luke.8.24" class="verse-number">24</a></sup> І вони підійшли, і розбудили Його та й сказали: Учителю, Учителю, гинемо! Він же встав, наказав бурі й хвилям, і вони вщухнули, і тиша настала!</p>
  <p class="verse" id="Luke.8.25"><sup><a href="#Luke.8.25" class="verse-number">25</a></sup> А до них Він сказав: Де ж ваша віра? І дивувались вони, перестрашені, і говорили один до одного: Хто ж це такий, що вітрам і воді Він наказує, а вони Його слухають?</p>
  <p class="verse" id="Luke.8.26"><sup><a href="#Luke.8.26" class="verse-number">26</a></sup> І вони припливли до землі Гадаринської, що навпроти Галілеї.</p>
  <p class="verse" id="Luke.8.27"><sup><a href="#Luke.8.27" class="verse-number">27</a></sup> І, як на землю Він вийшов, перестрів Його один чоловік із міста, що довгі роки мав він демонів, не вдягався в одежу, і мешкав не в домі, а в гробах.</p>
  <p class="verse" id="Luke.8.28"><sup><a href="#Luke.8.28" class="verse-number">28</a></sup> А коли він Ісуса побачив, то закричав, поваливсь перед Ним, і голосом гучним закликав: Що до мене Тобі, Ісусе, Сину Бога Всевишнього? Благаю Тебе, не муч мене!</p>
  <p class="verse" id="Luke.8.29"><sup><a href="#Luke.8.29" class="verse-number">29</a></sup> Бо звелів Він нечистому духові вийти з людини. Довгий час він хапав був його, і в'язали його ланцюгами й кайданами, і стерегли його, але він розривав ланцюги, і демон гнав по пустині його.</p>
  <p class="verse" id="Luke.8.30"><sup><a href="#Luke.8.30" class="verse-number">30</a></sup> А Ісус запитався його: Як тобі на ім'я? І той відказав: Леґіон, бо багато ввійшло в нього демонів.</p>
  <p class="verse" id="Luke.8.31"><sup><a href="#Luke.8.31" class="verse-number">31</a></sup> І благали Його, щоб Він їм не звелів іти в безодню.</p>
  <p class="verse" id="Luke.8.32"><sup><a href="#Luke.8.32" class="verse-number">32</a></sup> Пасся ж там на горі гурт великий свиней. І просилися демони ті, щоб дозволив піти їм у них. І дозволив Він їм.</p>
  <p class="verse" id="Luke.8.33"><sup><a href="#Luke.8.33" class="verse-number">33</a></sup> А як демони вийшли з того чоловіка, то в свиней увійшли. І череда кинулась із кручі до озера, і потопилась.</p>
  <p class="verse" id="Luke.8.34"><sup><a href="#Luke.8.34" class="verse-number">34</a></sup> Пастухи ж, як побачили теє, що сталось, повтікали, та в місті й по селах звістили.</p>
  <p class="verse" id="Luke.8.35"><sup><a href="#Luke.8.35" class="verse-number">35</a></sup> І вийшли побачити, що сталось. І прийшли до Ісуса й знайшли, що той чоловік, що демони вийшли із нього, сидів при ногах Ісусових вдягнений та при умі, і полякались...</p>
  <p class="verse" id="Luke.8.36"><sup><a href="#Luke.8.36" class="verse-number">36</a></sup> Самовидці ж їм розповіли, як видужав той біснуватий.</p>
  <p class="verse" id="Luke.8.37"><sup><a href="#Luke.8.37" class="verse-number">37</a></sup> І ввесь народ Гадаринського краю став благати Його, щоб пішов Він від них, великий бо страх обгорнув їх. Він же до човна ввійшов і вернувся.</p>
  <p class="verse" id="Luke.8.38"><sup><a href="#Luke.8.38" class="verse-number">38</a></sup> А той чоловік, що демони вийшли із нього, став благати Його, щоб бути при Ньому. Та Він відпустив його, кажучи:</p>
  <p class="verse" id="Luke.8.39"><sup><a href="#Luke.8.39" class="verse-number">39</a></sup> Вернися до дому свого, і розповіж, які речі великі вчинив тобі Бог! І той пішов, і по цілому місту звістив, які речі великі для нього Ісус учинив!</p>
  <p class="verse" id="Luke.8.40"><sup><a href="#Luke.8.40" class="verse-number">40</a></sup> А коли повернувся Ісус, то люди Його прийняли, бо всі чекали Його.</p>
  <p class="verse" id="Luke.8.41"><sup><a href="#Luke.8.41" class="verse-number">41</a></sup> Аж ось прийшов муж, Яір на ім'я, що був старшим синагоги. Він припав до Ісусових ніг, та й став благати Його завітати до дому його.</p>
  <p class="verse" id="Luke.8.42"><sup><a href="#Luke.8.42" class="verse-number">42</a></sup> Бо він мав одиначку дочку, років десь із дванадцять, і вмирала вона. А коли Він ішов, народ тиснув Його.</p>
  <p class="verse" id="Luke.8.43"><sup><a href="#Luke.8.43" class="verse-number">43</a></sup> А жінка одна, що дванадцять років хворою на кровотечу була, що ніхто вздоровити не міг її,</p>
  <p class="verse" id="Luke.8.44"><sup><a href="#Luke.8.44" class="verse-number">44</a></sup> підійшовши ззаду, доторкнулась до краю одежі Його, і хвилі тієї спинилася їй кровотеча!</p>
  <p class="verse" id="Luke.8.45"><sup><a href="#Luke.8.45" class="verse-number">45</a></sup> А Ісус запитав: Хто доторкнувся до Мене? Коли ж відмовлялися всі, то Петро відказав: Учителю, народ коло Тебе он товпиться й тисне.</p>
  <p class="verse" id="Luke.8.46"><sup><a href="#Luke.8.46" class="verse-number">46</a></sup> Ісус же промовив: Доторкнувсь хтось до Мене, бо Я відчув силу, що вийшла з Мене...</p>
  <p class="verse" id="Luke.8.47"><sup><a href="#Luke.8.47" class="verse-number">47</a></sup> А жінка, побачивши, що вона не втаїлась, трясучись, підійшла та й упала перед Ним, і призналася перед усіма людьми, чому доторкнулась до Нього, і як хвилі тієї одужала.</p>
  <p class="verse" id="Luke.8.48"><sup><a href="#Luke.8.48" class="verse-number">48</a></sup> Він же промовив до неї: Дочко, твоя віра спасла тебе; іди з миром собі!</p>
  <p class="verse" id="Luke.8.49"><sup><a href="#Luke.8.49" class="verse-number">49</a></sup> Як Він ще промовляв, приходить ось від старшини синагоги один та й говорить: Дочка твоя вмерла, не турбуй же Вчителя!</p>
  <p class="verse" id="Luke.8.50"><sup><a href="#Luke.8.50" class="verse-number">50</a></sup> Ісус же, почувши, йому відповів: Не лякайсь, тільки віруй, і буде спасена вона.</p>
  <p class="verse" id="Luke.8.51"><sup><a href="#Luke.8.51" class="verse-number">51</a></sup> Прийшовши ж до дому, не пустив Він нікого з Собою ввійти, крім Петра, та Івана, та Якова, та батька дівчати, та матері.</p>
  <p class="verse" id="Luke.8.52"><sup><a href="#Luke.8.52" class="verse-number">52</a></sup> А всі плакали та голосили за нею... Він же промовив: Не плачте, не вмерла вона, але спить!</p>
  <p class="verse" id="Luke.8.53"><sup><a href="#Luke.8.53" class="verse-number">53</a></sup> І насміхалися з Нього, бо знали, що вмерла вона.</p>
  <p class="verse" id="Luke.8.54"><sup><a href="#Luke.8.54" class="verse-number">54</a></sup> А Він узяв за руку її та й скрикнув, говорячи: Дівчатко, вставай!</p>
  <p class="verse" id="Luke.8.55"><sup><a href="#Luke.8.55" class="verse-number">55</a></sup> І вернувся їй дух, і хвилі тієї вона ожила... І звелів дать їй їсти.</p>
  <p class="verse" id="Luke.8.56"><sup><a href="#Luke.8.56" class="verse-number">56</a></sup> І здивувались батьки її. А Він наказав їм нікому не розповідати, що сталось.</p>
  <h2>Chapter 9</h2>
  <p class="verse" id="Luke.9.1"><sup><a href="#Luke.9.1" class="verse-number">1</a></sup> І скликав Він Дванадцятьох, і дав їм силу та владу над усіма демонами, і вздоровляти недуги.</p>
  <p class="verse" id="Luke.9.2"><sup><a href="#Luke.9.2" class="verse-number">2</a></sup> І послав їх проповідувати Царство Боже та вздоровляти недужих.</p>
  <p class="verse" id="Luke.9.3"><sup><a href="#Luke.9.3" class="verse-number">3</a></sup> І промовив до них: Не беріть нічого в дорогу: ані палиці, ані торби, ні хліба, ні срібла, ані майте по двоє убрань.</p>
  <p class="verse" id="Luke.9.4"><sup><a href="#Luke.9.4" class="verse-number">4</a></sup> І в який дім увійдете, зоставайтеся там, і звідти відходьте.</p>
  <p class="verse" id="Luke.9.5"><sup><a href="#Luke.9.5" class="verse-number">5</a></sup> А як хто вас не прийме, то, виходячи з міста того, обтрусіть від ніг ваших порох на свідчення супроти них.</p>
  <p class="verse" id="Luke.9.6"><sup><a href="#Luke.9.6" class="verse-number">6</a></sup> І вийшли вони, та й ходили по селах, звіщаючи Добру Новину та всюди вздоровляючи.</p>
  <p class="verse" id="Luke.9.7"><sup><a href="#Luke.9.7" class="verse-number">7</a></sup> А Ірод тетрарх прочув усе, що сталось було, і вагався, бо дехто казали, що Іван це із мертвих устав,</p>
  <p class="verse" id="Luke.9.8"><sup><a href="#Luke.9.8" class="verse-number">8</a></sup> а інші, що Ілля то з'явився, а знов інші, що ожив це один із стародавніх пророків.</p>
  <p class="verse" id="Luke.9.9"><sup><a href="#Luke.9.9" class="verse-number">9</a></sup> Тоді Ірод сказав: Іванові стяв я голову; хто ж Оцей, що я чую про Нього речі такі? І він намагався побачити Його.</p>
  <p class="verse" id="Luke.9.10"><sup><a href="#Luke.9.10" class="verse-number">10</a></sup> А коли повернулись апостоли, вони розповіли Йому, що зробили. І Він їх узяв, та й пішов самотою на місце безлюдне, біля міста, що зветься Віфсаіда.</p>
  <p class="verse" id="Luke.9.11"><sup><a href="#Luke.9.11" class="verse-number">11</a></sup> А як люди довідалися, то пішли вслід за Ним. І Він їх прийняв, і розповідав їм про Боже Царство, та тих уздоровляв, хто потребував уздоровлення.</p>
  <p class="verse" id="Luke.9.12"><sup><a href="#Luke.9.12" class="verse-number">12</a></sup> А день став схилятися. І Дванадцятеро підійшли та й сказали Йому: Відпусти вже людей, нехай вони йдуть у довколишні села й оселі спочити й здобути поживи, бо ми тут у місці безлюдному!</p>
  <p class="verse" id="Luke.9.13"><sup><a href="#Luke.9.13" class="verse-number">13</a></sup> А Він їм сказав: Дайте їсти їм ви. Вони ж відказали: Немає в нас більше, як п'ятеро хліба й дві рибі. Хіба підемо та купимо поживи для всього народу цього.</p>
  <p class="verse" id="Luke.9.14"><sup><a href="#Luke.9.14" class="verse-number">14</a></sup> Бо було чоловіків десь тисяч із п'ять. І сказав Він до учнів Своїх: Розсадіть їх рядами по п'ятидесяти.</p>
  <p class="verse" id="Luke.9.15"><sup><a href="#Luke.9.15" class="verse-number">15</a></sup> І зробили отак, і всіх їх розсадили.</p>
  <p class="verse" id="Luke.9.16"><sup><a href="#Luke.9.16" class="verse-number">16</a></sup> І Він узяв п'ять хлібів та дві рибі, споглянув на небо, поблагословив їх, і поламав, і дав учням, щоб клали народові.</p>
  <p class="verse" id="Luke.9.17"><sup><a href="#Luke.9.17" class="verse-number">17</a></sup> І всі їли й наситились! А з кусків позосталих зібрали дванадцять кошів...</p>
  <p class="verse" id="Luke.9.18"><sup><a href="#Luke.9.18" class="verse-number">18</a></sup> І сталось, як насамоті Він молився, з Ним учні були. І спитав Він їх, кажучи: За кого Мене люди вважають?</p>
  <p class="verse" id="Luke.9.19"><sup><a href="#Luke.9.19" class="verse-number">19</a></sup> Вони ж відповіли та сказали: За Івана Христителя, а ті за Іллю, а інші, що воскрес один із давніх пророків.</p>
  <p class="verse" id="Luke.9.20"><sup><a href="#Luke.9.20" class="verse-number">20</a></sup> А Він запитав їх: А ви за кого Мене маєте? Петро ж відповів та сказав: За Христа Божого!</p>
  <p class="verse" id="Luke.9.21"><sup><a href="#Luke.9.21" class="verse-number">21</a></sup> Він же їм заказав, і звелів не казати нікому про це.</p>
  <p class="verse" id="Luke.9.22"><sup><a href="#Luke.9.22" class="verse-number">22</a></sup> І сказав Він: Синові Людському треба багато страждати, і Його відцураються старші, і первосвященики, і книжники, і буде Він убитий, але третього дня Він воскресне!</p>
  <p class="verse" id="Luke.9.23"><sup><a href="#Luke.9.23" class="verse-number">23</a></sup> А до всіх Він промовив: Коли хоче хто йти вслід за Мною, хай зречеться самого себе, і хай візьме щоденно свого хреста, та й за Мною йде.</p>
  <p class="verse" id="Luke.9.24"><sup><a href="#Luke.9.24" class="verse-number">24</a></sup> Бо хто хоче душу свою зберегти, той погубить її, а хто ради Мене згубить душу свою, той її збереже.</p>
  <p class="verse" id="Luke.9.25"><sup><a href="#Luke.9.25" class="verse-number">25</a></sup> Яка ж користь людині, що здобуде ввесь світ, але занапастить чи згубить себе?</p>
  <p class="verse" id="Luke.9.26"><sup><a href="#Luke.9.26" class="verse-number">26</a></sup> Бо хто буде Мене та Моєї науки соромитися, того посоромиться також Син Людський, як прийде у славі Своїй, і Отчій, і святих Анголів.</p>
  <p class="verse" id="Luke.9.27"><sup><a href="#Luke.9.27" class="verse-number">27</a></sup> Правдиво ж кажу вам, що деякі з тут-о приявних не скуштують смерти, аж поки не побачать Царства Божого.</p>
  <p class="verse" id="Luke.9.28"><sup><a href="#Luke.9.28" class="verse-number">28</a></sup> І сталось після оцих слів днів за вісім, узяв Він Петра, і Івана, і Якова, та й пішов помолитись на гору.</p>
  <p class="verse" id="Luke.9.29"><sup><a href="#Luke.9.29" class="verse-number">29</a></sup> І коли Він молився, то вигляд лиця Його переобразився, а одежа Його стала біла й блискуча.</p>
  <p class="verse" id="Luke.9.30"><sup><a href="#Luke.9.30" class="verse-number">30</a></sup> І ось два мужі з Ним розмовляли, були то Мойсей та Ілля,</p>
  <p class="verse" id="Luke.9.31"><sup><a href="#Luke.9.31" class="verse-number">31</a></sup> що з'явилися в славі, і говорили про кінець Його, який в Єрусалимі Він мав докінчити.</p>
  <p class="verse" id="Luke.9.32"><sup><a href="#Luke.9.32" class="verse-number">32</a></sup> А Петро та приявні з ним були зморені сном, але, пробудившись, бачили славу Його й обох мужів, що стояли при Ньому.</p>
  <p class="verse" id="Luke.9.33"><sup><a href="#Luke.9.33" class="verse-number">33</a></sup> І сталось, як із Ним розлучались вони, то промовив Петро до Ісуса: Учителю, добре нам бути отут! Поставмо ж отут три шатрі: задля Тебе одне, і Мойсею одне, і одне для Іллі! Він не знав, що говорить...</p>
  <p class="verse" id="Luke.9.34"><sup><a href="#Luke.9.34" class="verse-number">34</a></sup> А як він говорив це, насунула хмара та їх заслонила. І вони полякались, як стали ті входити в хмару.</p>
  <p class="verse" id="Luke.9.35"><sup><a href="#Luke.9.35" class="verse-number">35</a></sup> І почувся ось голос із хмари, який промовляв: Це Син Мій Улюблений, Його слухайтеся!</p>
  <p class="verse" id="Luke.9.36"><sup><a href="#Luke.9.36" class="verse-number">36</a></sup> А коли оцей голос лунав, Ісус Сам позостався. А вони промовчали, і нікому нічого тих днів не казали, що бачили.</p>
  <p class="verse" id="Luke.9.37"><sup><a href="#Luke.9.37" class="verse-number">37</a></sup> А наступного дня, як спустились з гори, перестрів Його натовп великий.</p>
  <p class="verse" id="Luke.9.38"><sup><a href="#Luke.9.38" class="verse-number">38</a></sup> І закричав ось один чоловік із народу й сказав: Учителю, благаю Тебе, зглянься над сином моїм, бо одинак він у мене!</p>
  <p class="verse" id="Luke.9.39"><sup><a href="#Luke.9.39" class="verse-number">39</a></sup> А ото дух хапає його, і він нагло кричить, і трясе ним, аж той піну пускає. І, вимучивши він його, насилу відходить.</p>
  <p class="verse" id="Luke.9.40"><sup><a href="#Luke.9.40" class="verse-number">40</a></sup> І учнів Твоїх я благав його вигнати, та вони не змогли.</p>
  <p class="verse" id="Luke.9.41"><sup><a href="#Luke.9.41" class="verse-number">41</a></sup> А Ісус відповів і промовив: О, роде невірний й розбещений, доки буду Я з вами, і терпітиму вас? Приведи свого сина сюди!</p>
  <p class="verse" id="Luke.9.42"><sup><a href="#Luke.9.42" class="verse-number">42</a></sup> А як той іще йшов, демон кинув його та затряс. Та Ісус заказав тому духу нечистому, і вздоровив дитину, і віддав її батькові її.</p>
  <p class="verse" id="Luke.9.43"><sup><a href="#Luke.9.43" class="verse-number">43</a></sup> І всі дивувалися величі Божій! А як усі дивувались усьому, що чинив був Ісус, Він промовив до учнів Своїх:</p>
  <p class="verse" id="Luke.9.44"><sup><a href="#Luke.9.44" class="verse-number">44</a></sup> Вкладіть до вух своїх ці ось слова: Людський Син буде виданий людям до рук...</p>
  <p class="verse" id="Luke.9.45"><sup><a href="#Luke.9.45" class="verse-number">45</a></sup> Проте не зрозуміли вони цього слова, було бо закрите від них, щоб його не збагнули, та боялись Його запитати про це слово.</p>
  <p class="verse" id="Luke.9.46"><sup><a href="#Luke.9.46" class="verse-number">46</a></sup> І прийшло їм на думку: хто б найбільший з них був?</p>
  <p class="verse" id="Luke.9.47"><sup><a href="#Luke.9.47" class="verse-number">47</a></sup> А Ісус, думку серця їх знавши, узяв дитину, і поставив її біля Себе.</p>
  <p class="verse" id="Luke.9.48"><sup><a href="#Luke.9.48" class="verse-number">48</a></sup> І промовив до них: Як хто прийме дитину оцю в Ім'я Моє, Мене він приймає, а як хто Мене прийме, приймає Того, Хто послав Мене. Хто бо найменший між вами всіма, той великий!</p>
  <p class="verse" id="Luke.9.49"><sup><a href="#Luke.9.49" class="verse-number">49</a></sup> А Іван відповів і сказав: Учителю, ми бачили одного чоловіка, що Ім'ям Твоїм демонів виганяв, і ми заборонили йому, бо він з нами не ходить.</p>
  <p class="verse" id="Luke.9.50"><sup><a href="#Luke.9.50" class="verse-number">50</a></sup> Ісус же йому відказав: Не забороняйте, бо хто не проти вас, той за вас!</p>
  <p class="verse" id="Luke.9.51"><sup><a href="#Luke.9.51" class="verse-number">51</a></sup> І сталось, коли дні вознесення Його наближались, Він постановив піти в Єрусалим.</p>
  <p class="verse" id="Luke.9.52"><sup><a href="#Luke.9.52" class="verse-number">52</a></sup> І Він посланців вислав перед Собою. І пішли вони, та й прибули до села самарянського, щоб ночівлю Йому приготовити.</p>
  <p class="verse" id="Luke.9.53"><sup><a href="#Luke.9.53" class="verse-number">53</a></sup> А ті не прийняли Його, бо йшов Він у напрямі Єрусалиму.</p>
  <p class="verse" id="Luke.9.54"><sup><a href="#Luke.9.54" class="verse-number">54</a></sup> Як побачили ж те учні Яків й Іван, то сказали: Господи, хочеш, то ми скажемо, щоб огонь зійшов з неба та винищив їх, як і Ілля був зробив.</p>
  <p class="verse" id="Luke.9.55"><sup><a href="#Luke.9.55" class="verse-number">55</a></sup> А Він обернувся до них, їм докорив та й сказав: Ви не знаєте, якого ви духа.</p>
  <p class="verse" id="Luke.9.56"><sup><a href="#Luke.9.56" class="verse-number">56</a></sup> Бо Син Людський прийшов не губить душі людські, а спасати! І пішли вони в інше село.</p>
  <p class="verse" id="Luke.9.57"><sup><a href="#Luke.9.57" class="verse-number">57</a></sup> І сталось, як дорогою йшли, сказав був до Нього один: Я піду за Тобою, хоч би куди Ти пішов.</p>
  <p class="verse" id="Luke.9.58"><sup><a href="#Luke.9.58" class="verse-number">58</a></sup> Ісус же йому відказав: Мають нори лисиці, а гнізда небесні пташки, Син же Людський не має ніде й голови прихилити!</p>
  <p class="verse" id="Luke.9.59"><sup><a href="#Luke.9.59" class="verse-number">59</a></sup> І промовив до другого Він: Іди за Мною. А той відказав: Дозволь мені перше піти, і батька свого поховати.</p>
  <p class="verse" id="Luke.9.60"><sup><a href="#Luke.9.60" class="verse-number">60</a></sup> Він же йому відказав: Зостав мертвим ховати мерців своїх. А ти йди та звіщай Царство Боже.</p>
  <p class="verse" id="Luke.9.61"><sup><a href="#Luke.9.61" class="verse-number">61</a></sup> А інший сказав був: Господи, я піду за Тобою, та дозволь мені перш попрощатись із своїми домашніми.</p>
  <p class="verse" id="Luke.9.62"><sup><a href="#Luke.9.62" class="verse-number">62</a></sup> Ісус же промовив до нього: Ніхто з тих, хто кладе свою руку на плуга та назад озирається, не надається до Божого Царства!</p>
  <h2>Chapter 10</h2>
  <p class="verse" id="Luke.10.1"><sup><a href="#Luke.10.1" class="verse-number">1</a></sup> Після того призначив Господь і інших Сімдесят, і послав їх по двох перед Себе до кожного міста та місця, куди Сам мав іти.</p>
  <p class="verse" id="Luke.10.2"><sup><a href="#Luke.10.2" class="verse-number">2</a></sup> І промовив до них: Хоч жниво велике, та робітників мало; тож благайте Господаря жнива, щоб робітників вислав на жниво Своє.</p>
  <p class="verse" id="Luke.10.3"><sup><a href="#Luke.10.3" class="verse-number">3</a></sup> Ідіть! Оце посилаю Я вас, як ягнят між вовки.</p>
  <p class="verse" id="Luke.10.4"><sup><a href="#Luke.10.4" class="verse-number">4</a></sup> Не носіть ні калитки, ні торби, ні сандаль, і не вітайте в дорозі нікого.</p>
  <p class="verse" id="Luke.10.5"><sup><a href="#Luke.10.5" class="verse-number">5</a></sup> Як до дому ж якого ви ввійдете, то найперше кажіть: Мир дому цьому!</p>
  <p class="verse" id="Luke.10.6"><sup><a href="#Luke.10.6" class="verse-number">6</a></sup> І коли син миру там буде, то спочине на ньому ваш мир, коли ж ні до вас вернеться.</p>
  <p class="verse" id="Luke.10.7"><sup><a href="#Luke.10.7" class="verse-number">7</a></sup> Зоставайтеся ж у домі тім самім, споживайте та пийте, що є в них, бо вартий робітник своєї заплати. Не ходіть з дому в дім.</p>
  <p class="verse" id="Luke.10.8"><sup><a href="#Luke.10.8" class="verse-number">8</a></sup> А як прийдете в місто яке, і вас приймуть, споживайте, що вам подадуть.</p>
  <p class="verse" id="Luke.10.9"><sup><a href="#Luke.10.9" class="verse-number">9</a></sup> Уздоровлюйте хворих, що в нім, промовляйте до них: Наблизилося Царство Боже до вас!</p>
  <p class="verse" id="Luke.10.10"><sup><a href="#Luke.10.10" class="verse-number">10</a></sup> А як прийдете в місто яке, і вас не приймуть, то вийдіть на вулиці його та й кажіть:</p>
  <p class="verse" id="Luke.10.11"><sup><a href="#Luke.10.11" class="verse-number">11</a></sup> Ми обтрушуємо вам навіть порох, що прилип до нас із вашого міста. Та знайте оце, що наблизилося Царство Боже!</p>
  <p class="verse" id="Luke.10.12"><sup><a href="#Luke.10.12" class="verse-number">12</a></sup> Кажу вам: того дня легше буде содомлянам, аніж місту тому!</p>
  <p class="verse" id="Luke.10.13"><sup><a href="#Luke.10.13" class="verse-number">13</a></sup> Горе тобі, Хоразіне, горе тобі, Віфсаїдо! Бо коли б то у Тирі й Сидоні були відбулися ті чуда, що сталися в вас, то давно б вони покаялися в волосяниці та в попелі!</p>
  <p class="verse" id="Luke.10.14"><sup><a href="#Luke.10.14" class="verse-number">14</a></sup> Але на суді відрадніш буде Тиру й Сидону, як вам...</p>
  <p class="verse" id="Luke.10.15"><sup><a href="#Luke.10.15" class="verse-number">15</a></sup> А ти, Капернауме, що до неба піднісся, аж до аду ти зійдеш!</p>
  <p class="verse" id="Luke.10.16"><sup><a href="#Luke.10.16" class="verse-number">16</a></sup> Хто слухає вас Мене слухає, хто ж погорджує вами погорджує Мною, хто ж погорджує Мною погорджує Тим, Хто послав Мене.</p>
  <p class="verse" id="Luke.10.17"><sup><a href="#Luke.10.17" class="verse-number">17</a></sup> А ті Сімдесят повернулися з радістю, кажучи: Господи, навіть демони коряться нам у Ім'я Твоє!</p>
  <p class="verse" id="Luke.10.18"><sup><a href="#Luke.10.18" class="verse-number">18</a></sup> Він же промовив до них: Я бачив того сатану, що з неба спадав, немов блискавка.</p>
  <p class="verse" id="Luke.10.19"><sup><a href="#Luke.10.19" class="verse-number">19</a></sup> Ось Я владу вам дав наступати на змій та скорпіонів, і на всю силу ворожу, і ніщо вам не зашкодить.</p>
  <p class="verse" id="Luke.10.20"><sup><a href="#Luke.10.20" class="verse-number">20</a></sup> Та не тіштеся тим, що вам коряться духи, але тіштесь, що ваші ймення записані в небі!</p>
  <p class="verse" id="Luke.10.21"><sup><a href="#Luke.10.21" class="verse-number">21</a></sup> Того часу Ісус звеселився був Духом Святим і промовив: Прославляю Тебе, Отче, Господи неба й землі, що втаїв Ти оце від премудрих і розумних, та його немовлятам відкрив. Так, Отче, бо Тобі так було до вподоби!</p>
  <p class="verse" id="Luke.10.22"><sup><a href="#Luke.10.22" class="verse-number">22</a></sup> Передав Мені все Мій Отець. І не знає ніхто, хто є Син, тільки Отець, і хто Отець тільки Син, та кому Син захоче відкрити.</p>
  <p class="verse" id="Luke.10.23"><sup><a href="#Luke.10.23" class="verse-number">23</a></sup> І, звернувшись до учнів, наодинці їм сказав: Блаженні ті очі, що бачать, що бачите ви!</p>
  <p class="verse" id="Luke.10.24"><sup><a href="#Luke.10.24" class="verse-number">24</a></sup> Кажу ж вам, що багато пророків і царів бажали побачити, що бачите ви та й не бачили, і почути, що чуєте ви і не чули!</p>
  <p class="verse" id="Luke.10.25"><sup><a href="#Luke.10.25" class="verse-number">25</a></sup> І підвівсь ось законник один, і сказав, Його випробовуючи: Учителю, що робити мені, щоб вічне життя осягнути?</p>
  <p class="verse" id="Luke.10.26"><sup><a href="#Luke.10.26" class="verse-number">26</a></sup> Він же йому відказав: Що в Законі написано, як ти читаєш?</p>
  <p class="verse" id="Luke.10.27"><sup><a href="#Luke.10.27" class="verse-number">27</a></sup> А той відповів і сказав: Люби Господа Бога свого всім серцем своїм, і всією душею своєю, і всією силою своєю, і всім своїм розумом, і свого ближнього, як самого себе.</p>
  <p class="verse" id="Luke.10.28"><sup><a href="#Luke.10.28" class="verse-number">28</a></sup> Він же йому відказав: Правильно ти відповів. Роби це, і будеш жити.</p>
  <p class="verse" id="Luke.10.29"><sup><a href="#Luke.10.29" class="verse-number">29</a></sup> А той бажав сам себе виправдати, та й сказав до Ісуса: А хто то мій ближній?</p>
  <p class="verse" id="Luke.10.30"><sup><a href="#Luke.10.30" class="verse-number">30</a></sup> А Ісус відповів і промовив: Один чоловік ішов з Єрусалиму до Єрихону, і попався розбійникам, що обдерли його, і завдали йому рани, та й утекли, покинувши ледве живого його.</p>
  <p class="verse" id="Luke.10.31"><sup><a href="#Luke.10.31" class="verse-number">31</a></sup> Проходив випадком тією дорогою священик один, побачив його, і проминув.</p>
  <p class="verse" id="Luke.10.32"><sup><a href="#Luke.10.32" class="verse-number">32</a></sup> Так само й Левит надійшов на те місце, поглянув, і теж проминув.</p>
  <p class="verse" id="Luke.10.33"><sup><a href="#Luke.10.33" class="verse-number">33</a></sup> Проходив же там якийсь самарянин, та й натрапив на нього, і, побачивши, змилосердився.</p>
  <p class="verse" id="Luke.10.34"><sup><a href="#Luke.10.34" class="verse-number">34</a></sup> І він підійшов, і обв'язав йому рани, наливши оливи й вина. Потому його посадив на худобину власну, і приставив його до гостиниці, та й клопотався про нього.</p>
  <p class="verse" id="Luke.10.35"><sup><a href="#Luke.10.35" class="verse-number">35</a></sup> А другого дня, від'їжджавши, вийняв він два динарії, та й дав їх господареві й проказав: Заопікуйся ним, а як більше що витратиш, заплачу тобі, як вернуся.</p>
  <p class="verse" id="Luke.10.36"><sup><a href="#Luke.10.36" class="verse-number">36</a></sup> Котрий же з цих трьох на думку твою був ближній тому, хто попався розбійникам?</p>
  <p class="verse" id="Luke.10.37"><sup><a href="#Luke.10.37" class="verse-number">37</a></sup> А він відказав: Той, хто вчинив йому милість. Ісус же сказав йому: Іди, і роби так і ти!</p>
  <p class="verse" id="Luke.10.38"><sup><a href="#Luke.10.38" class="verse-number">38</a></sup> І сталось, коли вони йшли, Він прийшов до одного села. Одна ж жінка, Марта їй на ім'я, прийняла Його в дім свій.</p>
  <p class="verse" id="Luke.10.39"><sup><a href="#Luke.10.39" class="verse-number">39</a></sup> Була ж в неї сестра, що звалась Марія; вона сіла в ногах у Ісуса, та й слухала слова Його.</p>
  <p class="verse" id="Luke.10.40"><sup><a href="#Luke.10.40" class="verse-number">40</a></sup> А Марта великою послугою клопоталась, а спинившись, сказала: Господи, чи байдуже Тобі, що на мене саму полишила служити сестра моя? Скажи ж їй, щоб мені помогла.</p>
  <p class="verse" id="Luke.10.41"><sup><a href="#Luke.10.41" class="verse-number">41</a></sup> Господь же промовив у відповідь їй: Марто, Марто, турбуєшся й журишся ти про багато чого,</p>
  <p class="verse" id="Luke.10.42"><sup><a href="#Luke.10.42" class="verse-number">42</a></sup> а потрібне одне. Марія ж обрала найкращу частку, яка не відбереться від неї...</p>
  <h2>Chapter 11</h2>
  <p class="verse" id="Luke.11.1"><sup><a href="#Luke.11.1" class="verse-number">1</a></sup> І сталось, як молився Він у місці одному, і коли перестав, озвався до Нього один із Його учнів: Господи, навчи нас молитися, як і Іван навчив своїх учнів.</p>
  <p class="verse" id="Luke.11.2"><sup><a href="#Luke.11.2" class="verse-number">2</a></sup> Він же промовив до них: Коли молитеся, говоріть: Отче наш, що єси на небесах! Нехай святиться Ім'я Твоє, нехай прийде Царство Твоє, нехай буде воля Твоя, як на небі, так і на землі.</p>
  <p class="verse" id="Luke.11.3"><sup><a href="#Luke.11.3" class="verse-number">3</a></sup> Хліба нашого насущного дай нам на кожний день.</p>
  <p class="verse" id="Luke.11.4"><sup><a href="#Luke.11.4" class="verse-number">4</a></sup> І прости нам наші гріхи, бо й самі ми прощаємо кожному боржникові нашому. І не введи нас у випробовування, але визволи нас від лукавого!</p>
  <p class="verse" id="Luke.11.5"><sup><a href="#Luke.11.5" class="verse-number">5</a></sup> І сказав Він до них: Хто з вас матиме приятеля, і піде до нього опівночі, і скаже йому: Позич мені, друже, три хліби,</p>
  <p class="verse" id="Luke.11.6"><sup><a href="#Luke.11.6" class="verse-number">6</a></sup> бо прийшов із дороги до мене мій приятель, я ж не маю, що дати йому.</p>
  <p class="verse" id="Luke.11.7"><sup><a href="#Luke.11.7" class="verse-number">7</a></sup> А той із середини в відповідь скаже: Не роби мені клопоту, уже замкнені двері, і мої діти зо мною на ліжкові. Не можу я встати та дати тобі.</p>
  <p class="verse" id="Luke.11.8"><sup><a href="#Luke.11.8" class="verse-number">8</a></sup> Кажу вам: коли він не встане, і не дасть ради дружби йому, то за докучання його він устане та й дасть йому, скільки той потребує.</p>
  <p class="verse" id="Luke.11.9"><sup><a href="#Luke.11.9" class="verse-number">9</a></sup> І Я вам кажу: просіть, і буде вам дано, шукайте і знайдете, стукайте і відчинять вам!</p>
  <p class="verse" id="Luke.11.10"><sup><a href="#Luke.11.10" class="verse-number">10</a></sup> Бо кожен, хто просить одержує, хто шукає знаходить, а тому, хто стукає відчинять.</p>
  <p class="verse" id="Luke.11.11"><sup><a href="#Luke.11.11" class="verse-number">11</a></sup> І котрий з вас, батьків, як син хліба проситиме, подасть йому каменя? Або, як проситиме риби, замість риби подасть йому гадину?</p>
  <p class="verse" id="Luke.11.12"><sup><a href="#Luke.11.12" class="verse-number">12</a></sup> Або, як яйця він проситиме, дасть йому скорпіона?</p>
  <p class="verse" id="Luke.11.13"><sup><a href="#Luke.11.13" class="verse-number">13</a></sup> Отож, коли ви, бувши злі, потрапите добрі дари своїм дітям давати, скільки ж більше Небесний Отець подасть Духа Святого всім тим, хто проситиме в Нього?</p>
  <p class="verse" id="Luke.11.14"><sup><a href="#Luke.11.14" class="verse-number">14</a></sup> Раз вигонив Він демона, який був німий. І коли демон вийшов, німий заговорив. А народ дивувався.</p>
  <p class="verse" id="Luke.11.15"><sup><a href="#Luke.11.15" class="verse-number">15</a></sup> А деякі з них гомоніли: Виганяє Він демонів силою Вельзевула, князя демонів...</p>
  <p class="verse" id="Luke.11.16"><sup><a href="#Luke.11.16" class="verse-number">16</a></sup> А інші, випробовуючи, хотіли від Нього ознаки із неба.</p>
  <p class="verse" id="Luke.11.17"><sup><a href="#Luke.11.17" class="verse-number">17</a></sup> Він же знав думки їхні, і промовив до них: Кожне царство, само проти себе поділене, запустіє, і дім на дім упаде.</p>
  <p class="verse" id="Luke.11.18"><sup><a href="#Luke.11.18" class="verse-number">18</a></sup> А коли й сатана поділився сам супроти себе, як стоятиме царство його? А ви кажете, що Вельзевулом вигоню Я демонів.</p>
  <p class="verse" id="Luke.11.19"><sup><a href="#Luke.11.19" class="verse-number">19</a></sup> Коли ж Вельзевулом вигоню Я демонів, то чим виганяють їх ваші сини? Тому вони стануть вам суддями.</p>
  <p class="verse" id="Luke.11.20"><sup><a href="#Luke.11.20" class="verse-number">20</a></sup> А коли перстом Божим вигоню Я демонів, то справді прийшло до вас Боже Царство.</p>
  <p class="verse" id="Luke.11.21"><sup><a href="#Luke.11.21" class="verse-number">21</a></sup> Коли сильний збройно свій двір стереже, то в безпеці маєток його.</p>
  <p class="verse" id="Luke.11.22"><sup><a href="#Luke.11.22" class="verse-number">22</a></sup> Коли ж дужчий від нього його нападе й переможе, то всю зброю йому забере, на яку покладався був той, і роздасть свою здобич.</p>
  <p class="verse" id="Luke.11.23"><sup><a href="#Luke.11.23" class="verse-number">23</a></sup> Хто не зо Мною, той проти Мене; і хто не збирає зо Мною, той розкидає!</p>
  <p class="verse" id="Luke.11.24"><sup><a href="#Luke.11.24" class="verse-number">24</a></sup> Коли дух нечистий виходить з людини, то блукає місцями безвідними, відпочинку шукаючи, але, не знаходячи, каже: Вернуся до хати своєї, звідки я вийшов.</p>
  <p class="verse" id="Luke.11.25"><sup><a href="#Luke.11.25" class="verse-number">25</a></sup> А як вернеться він, то хату знаходить заметену й прибрану.</p>
  <p class="verse" id="Luke.11.26"><sup><a href="#Luke.11.26" class="verse-number">26</a></sup> Тоді він іде та й приводить сімох інших духів, лютіших за себе, і входять вони та й живуть там. І буде останнє людині тій гірше за перше!</p>
  <p class="verse" id="Luke.11.27"><sup><a href="#Luke.11.27" class="verse-number">27</a></sup> І сталось, як Він це говорив, одна жінка з народу свій голос піднесла й сказала до Нього: Блаженна утроба, що носила Тебе, і груди, що Ти ссав їх!</p>
  <p class="verse" id="Luke.11.28"><sup><a href="#Luke.11.28" class="verse-number">28</a></sup> А Він відказав: Так. Блаженні ж і ті, хто слухає Божого Слова і його береже!</p>
  <p class="verse" id="Luke.11.29"><sup><a href="#Luke.11.29" class="verse-number">29</a></sup> А як люди збиралися, Він почав промовляти: Рід цей рід лукавий: він ознаки шукає, та ознаки йому не дадуть, крім ознаки пророка Йони.</p>
  <p class="verse" id="Luke.11.30"><sup><a href="#Luke.11.30" class="verse-number">30</a></sup> Бо як Йона ознакою був для ніневітян, так буде й Син Людський для роду цього.</p>
  <p class="verse" id="Luke.11.31"><sup><a href="#Luke.11.31" class="verse-number">31</a></sup> Цариця південна на суд стане з мужами роду цього, і їх засудить, бо вона з кінця світу прийшла Соломонову мудрість послухати. А тут ось Хтось більший, аніж Соломон!</p>
  <p class="verse" id="Luke.11.32"><sup><a href="#Luke.11.32" class="verse-number">32</a></sup> Ніневітяни стануть на суд із цим родом, і засудять його, вони бо покаялися через Йонину проповідь. А тут ось Хтось більший, ніж Йона!</p>
  <p class="verse" id="Luke.11.33"><sup><a href="#Luke.11.33" class="verse-number">33</a></sup> Засвіченого світильника ніхто в сховок не ставить, ані під посудину, але на свічник, щоб бачили світло, хто входить.</p>
  <p class="verse" id="Luke.11.34"><sup><a href="#Luke.11.34" class="verse-number">34</a></sup> Око твоє то світильник для тіла; тому, як око твоє буде дуже, то й усе тіло твоє буде світле. А коли б твоє око нездатне було, то й усе тіло твоє буде темне.</p>
  <p class="verse" id="Luke.11.35"><sup><a href="#Luke.11.35" class="verse-number">35</a></sup> Отож, уважай, щоб те світло, що в тобі, не сталося темрявою!</p>
  <p class="verse" id="Luke.11.36"><sup><a href="#Luke.11.36" class="verse-number">36</a></sup> Бо коли твоє тіло все світле, і не має жадної темної частини, то все буде світле, неначе б світильник осяяв блиском тебе.</p>
  <p class="verse" id="Luke.11.37"><sup><a href="#Luke.11.37" class="verse-number">37</a></sup> Коли Він говорив, то один фарисей став благати Його пообідати в нього. Він же прийшов та й сів при столі.</p>
  <p class="verse" id="Luke.11.38"><sup><a href="#Luke.11.38" class="verse-number">38</a></sup> Фарисей же, побачивши це, здивувався, що перед обідом Він перш не обмився.</p>
  <p class="verse" id="Luke.11.39"><sup><a href="#Luke.11.39" class="verse-number">39</a></sup> Господь же промовив до нього: Тепер ви, фарисеї, он чистите зовнішність кухля та миски, а ваше нутро повне здирства та кривди!</p>
  <p class="verse" id="Luke.11.40"><sup><a href="#Luke.11.40" class="verse-number">40</a></sup> Нерозумні, чи ж Той, Хто створив оте зовнішнє, не створив Він і внутрішнє?</p>
  <p class="verse" id="Luke.11.41"><sup><a href="#Luke.11.41" class="verse-number">41</a></sup> Тож милостиню подавайте з унутрішнього, і ось все буде вам чисте.</p>
  <p class="verse" id="Luke.11.42"><sup><a href="#Luke.11.42" class="verse-number">42</a></sup> Горе вам, фарисеям, бо ви десятину даєте з м'яти та рути й усякого зілля, але обминаєте суд та Божу любов; це треба робити, і того не лишати!</p>
  <p class="verse" id="Luke.11.43"><sup><a href="#Luke.11.43" class="verse-number">43</a></sup> Горе вам, фарисеям, що любите перші лавки в синагогах та привіти на ринках!</p>
  <p class="verse" id="Luke.11.44"><sup><a href="#Luke.11.44" class="verse-number">44</a></sup> Горе вам, бо ви як гроби непомітні, люди ж ходять по них і не знають того...</p>
  <p class="verse" id="Luke.11.45"><sup><a href="#Luke.11.45" class="verse-number">45</a></sup> Озвався ж один із законників, і каже Йому: Учителю, кажучи це, Ти і нас ображаєш!</p>
  <p class="verse" id="Luke.11.46"><sup><a href="#Luke.11.46" class="verse-number">46</a></sup> А Він відказав: Горе й вам, законникам, бо ви на людей тягарі накладаєте, які важко носити, а самі й одним пальцем своїм не доторкуєтесь тягарів!</p>
  <p class="verse" id="Luke.11.47"><sup><a href="#Luke.11.47" class="verse-number">47</a></sup> Горе вам, бо надгробки пророкам ви ставите, ваші ж батьки були їх повбивали...</p>
  <p class="verse" id="Luke.11.48"><sup><a href="#Luke.11.48" class="verse-number">48</a></sup> Так, визнаєте ви й хвалите вчинки батьків своїх: бо вони їх повбивали, а ви їм надгробки будуєте!</p>
  <p class="verse" id="Luke.11.49"><sup><a href="#Luke.11.49" class="verse-number">49</a></sup> Через те й мудрість Божа сказала: Я пошлю їм пророків й апостолів, вони ж декого з них повбивають, а декого виженуть,</p>
  <p class="verse" id="Luke.11.50"><sup><a href="#Luke.11.50" class="verse-number">50</a></sup> щоб на роді оцім відомстилася кров усіх пророків, що пролита від створення світу,</p>
  <p class="verse" id="Luke.11.51"><sup><a href="#Luke.11.51" class="verse-number">51</a></sup> від крови Авеля аж до крови Захарія, що загинув між жертівником і храмом! Так, кажу вам, відомститься це все на цім роді!</p>
  <p class="verse" id="Luke.11.52"><sup><a href="#Luke.11.52" class="verse-number">52</a></sup> Горе вам, законникам, бо взяли ви ключа розуміння: самі не ввійшли, і тим, хто хотів увійти, боронили!</p>
  <p class="verse" id="Luke.11.53"><sup><a href="#Luke.11.53" class="verse-number">53</a></sup> А коли Він виходив ізвідти, стали книжники та фарисеї сильно тиснути та від Нього допитуватись про багато речей,</p>
  <p class="verse" id="Luke.11.54"><sup><a href="#Luke.11.54" class="verse-number">54</a></sup> вони чатували на Нього, щоб зловити що з уст Його (і щоб оскаржити Його).</p>
  <h2>Chapter 12</h2>
  <p class="verse" id="Luke.12.1"><sup><a href="#Luke.12.1" class="verse-number">1</a></sup> Того часу, як зібралися десятитисячні натовпи народу, аж топтали вони один одного, Він почав промовляти перш до учнів Своїх: Стережіться розчини фарисейської, що є лицемірство!</p>
  <p class="verse" id="Luke.12.2"><sup><a href="#Luke.12.2" class="verse-number">2</a></sup> Бо немає нічого захованого, що не відкриється, ні таємного, що не виявиться.</p>
  <p class="verse" id="Luke.12.3"><sup><a href="#Luke.12.3" class="verse-number">3</a></sup> Тому все, що казали ви потемки, при світлі почується, що ж шептали на вухо в коморах, на дахах проповідане буде.</p>
  <p class="verse" id="Luke.12.4"><sup><a href="#Luke.12.4" class="verse-number">4</a></sup> Кажу ж вам, Своїм друзям: Не бійтеся тих, хто тіло вбиває, а потім більш нічого не може вчинити!</p>
  <p class="verse" id="Luke.12.5"><sup><a href="#Luke.12.5" class="verse-number">5</a></sup> Але вкажу вам, кого треба боятися: Бійтесь того, хто має владу, убивши, укинути в геєнну. Так, кажу вам: Того бійтеся!</p>
  <p class="verse" id="Luke.12.6"><sup><a href="#Luke.12.6" class="verse-number">6</a></sup> Чи ж не п'ять горобців продають за два гроші? Та проте перед Богом із них ні один не забутий.</p>
  <p class="verse" id="Luke.12.7"><sup><a href="#Luke.12.7" class="verse-number">7</a></sup> Але навіть волосся вам на голові пораховане все. Не бійтесь: вартніші ви за багатьох горобців!</p>
  <p class="verse" id="Luke.12.8"><sup><a href="#Luke.12.8" class="verse-number">8</a></sup> Кажу ж вам: Кожного, хто перед людьми Мене визнає, того визнає й Син Людський перед Анголами Божими.</p>
  <p class="verse" id="Luke.12.9"><sup><a href="#Luke.12.9" class="verse-number">9</a></sup> Хто ж Мене відцурається перед людьми, того відцураються перед Анголами Божими.</p>
  <p class="verse" id="Luke.12.10"><sup><a href="#Luke.12.10" class="verse-number">10</a></sup> І кожному, хто скаже слово на Людського Сина, йому проститься; а хто зневажатиме Духа Святого, не проститься.</p>
  <p class="verse" id="Luke.12.11"><sup><a href="#Luke.12.11" class="verse-number">11</a></sup> А коли вас водитимуть до синагог, і до урядів, і до влад, не турбуйтеся, як або що відповідати чи що говорити,</p>
  <p class="verse" id="Luke.12.12"><sup><a href="#Luke.12.12" class="verse-number">12</a></sup> Дух бо Святий вас навчить тієї години, що потрібно казати!</p>
  <p class="verse" id="Luke.12.13"><sup><a href="#Luke.12.13" class="verse-number">13</a></sup> І озвався до Нього один із народу: Учителю, скажи братові моєму, щоб він спадщиною поділився зо мною.</p>
  <p class="verse" id="Luke.12.14"><sup><a href="#Luke.12.14" class="verse-number">14</a></sup> А Він відказав йому: Чоловіче, хто поставив над вами Мене за суддю або за подільника?</p>
  <p class="verse" id="Luke.12.15"><sup><a href="#Luke.12.15" class="verse-number">15</a></sup> І промовив до них: Глядіть, остерігайтеся всякої зажерливости, бо життя чоловіка не залежить від достатку маєтку його.</p>
  <p class="verse" id="Luke.12.16"><sup><a href="#Luke.12.16" class="verse-number">16</a></sup> І Він розповів їм притчу, говорячи: В одного багача гойно нива вродила була.</p>
  <p class="verse" id="Luke.12.17"><sup><a href="#Luke.12.17" class="verse-number">17</a></sup> І міркував він про себе й казав: Що робити, що не маю куди зібрати плодів своїх?</p>
  <p class="verse" id="Luke.12.18"><sup><a href="#Luke.12.18" class="verse-number">18</a></sup> І сказав: Оце я зроблю, порозвалюю клуні свої, і просторніші поставлю, і позбираю туди пашню свою всю та свій достаток.</p>
  <p class="verse" id="Luke.12.19"><sup><a href="#Luke.12.19" class="verse-number">19</a></sup> І скажу я душі своїй: Душе, маєш багато добра, на багато років складеного. Спочивай, їж та пий, і веселися!</p>
  <p class="verse" id="Luke.12.20"><sup><a href="#Luke.12.20" class="verse-number">20</a></sup> Бог же до нього прорік: Нерозумний, ночі цієї ось душу твою зажадають від тебе, і кому позостанеться те, що ти був наготовив?...</p>
  <p class="verse" id="Luke.12.21"><sup><a href="#Luke.12.21" class="verse-number">21</a></sup> Так буває і з тим, хто збирає для себе, та не багатіє в Бога.</p>
  <p class="verse" id="Luke.12.22"><sup><a href="#Luke.12.22" class="verse-number">22</a></sup> І промовив Він учням Своїм: Через це кажу вам: Не журіться про життя, що ви будете їсти, і ні про тіло, у що ви зодягнетеся.</p>
  <p class="verse" id="Luke.12.23"><sup><a href="#Luke.12.23" class="verse-number">23</a></sup> Бо більше від їжі життя, а тіло від одягу.</p>
  <p class="verse" id="Luke.12.24"><sup><a href="#Luke.12.24" class="verse-number">24</a></sup> Погляньте на гайвороння, що не сіють, не жнуть, нема в них комори, ні клуні, проте Бог їх годує. Скільки ж більше за птахів ви варті!</p>
  <p class="verse" id="Luke.12.25"><sup><a href="#Luke.12.25" class="verse-number">25</a></sup> Хто ж із вас, коли журиться, добавити зможе до зросту свого бодай ліктя одного?</p>
  <p class="verse" id="Luke.12.26"><sup><a href="#Luke.12.26" class="verse-number">26</a></sup> Тож коли ви й найменшого не подолаєте, то чого ж ви про інше клопочетеся?</p>
  <p class="verse" id="Luke.12.27"><sup><a href="#Luke.12.27" class="verse-number">27</a></sup> Погляньте на ті он лілеї, як вони не прядуть, ані тчуть. Але говорю вам, що й сам Соломон у всій славі своїй не вдягався отак, як одна з них!</p>
  <p class="verse" id="Luke.12.28"><sup><a href="#Luke.12.28" class="verse-number">28</a></sup> І коли он траву, що сьогодні на полі, а взавтра до печі вкидається, Бог так зодягає, скільки ж краще зодягне Він вас, маловірні!</p>
  <p class="verse" id="Luke.12.29"><sup><a href="#Luke.12.29" class="verse-number">29</a></sup> І не шукайте, що будете їсти, чи що будете пити, і не клопочіться.</p>
  <p class="verse" id="Luke.12.30"><sup><a href="#Luke.12.30" class="verse-number">30</a></sup> Бо всього цього й люди світу оцього шукають, Отець же ваш знає, що того вам потрібно.</p>
  <p class="verse" id="Luke.12.31"><sup><a href="#Luke.12.31" class="verse-number">31</a></sup> Шукайте отож Його Царства, а це вам додасться!</p>
  <p class="verse" id="Luke.12.32"><sup><a href="#Luke.12.32" class="verse-number">32</a></sup> Не лякайся, черідко мала, бо сподобалося Отцю вашому дати вам Царство.</p>
  <p class="verse" id="Luke.12.33"><sup><a href="#Luke.12.33" class="verse-number">33</a></sup> Продавайте достатки свої та милостиню подавайте. Робіть калитки собі не старіючі, невичерпний скарб той у небі, куди не закрадається злодій, і міль де не точить.</p>
  <p class="verse" id="Luke.12.34"><sup><a href="#Luke.12.34" class="verse-number">34</a></sup> Бо де скарб ваш, там буде й серце ваше!</p>
  <p class="verse" id="Luke.12.35"><sup><a href="#Luke.12.35" class="verse-number">35</a></sup> Нехай підперезані будуть вам стегна, а світла ручні позасвічувані!</p>
  <p class="verse" id="Luke.12.36"><sup><a href="#Luke.12.36" class="verse-number">36</a></sup> І будьте подібними до людей, що очікують пана свого, коли вернеться він із весілля, щоб, як прийде й застукає, відчинити негайно йому.</p>
  <p class="verse" id="Luke.12.37"><sup><a href="#Luke.12.37" class="verse-number">37</a></sup> Блаженні раби ті, що пан, коли прийде, то знайде, що пильнують вони! Поправді кажу вам: підпережеться він і їх посадовить, і, підійшовши, буде їм послуговувати.</p>
  <p class="verse" id="Luke.12.38"><sup><a href="#Luke.12.38" class="verse-number">38</a></sup> І коли прийде о другій чи прийде о третій сторожі, та знайде так само, блаженні вони!</p>
  <p class="verse" id="Luke.12.39"><sup><a href="#Luke.12.39" class="verse-number">39</a></sup> Знайте ж це, що коли б знав господар, о котрій то годині підкрадеться злодій, то він пильнував би, і свого б дому не дав підкопати.</p>
  <p class="verse" id="Luke.12.40"><sup><a href="#Luke.12.40" class="verse-number">40</a></sup> Тому будьте готові і ви, бо прийде Син Людський тієї години, коли ви не думаєте!</p>
  <p class="verse" id="Luke.12.41"><sup><a href="#Luke.12.41" class="verse-number">41</a></sup> Озвався ж Петро: Господи, чи до нас кажеш притчу оцю, чи до всіх?</p>
  <p class="verse" id="Luke.12.42"><sup><a href="#Luke.12.42" class="verse-number">42</a></sup> А Господь відказав: Хто ж тоді вірний і мудрий домоправитель, що пан настановить його над своїми челядниками, щоб давати харч визначену своєчасно?</p>
  <p class="verse" id="Luke.12.43"><sup><a href="#Luke.12.43" class="verse-number">43</a></sup> Блаженний той раб, що пан його прийде та знайде, що робить він так!</p>
  <p class="verse" id="Luke.12.44"><sup><a href="#Luke.12.44" class="verse-number">44</a></sup> Поправді кажу вам, що над всім маєтком своїм він поставить його.</p>
  <p class="verse" id="Luke.12.45"><sup><a href="#Luke.12.45" class="verse-number">45</a></sup> А коли раб той скаже у серці своїм: Забариться пан мій прийти, і зачне бити слуг та служниць, їсти та пити та напиватися,</p>
  <p class="verse" id="Luke.12.46"><sup><a href="#Luke.12.46" class="verse-number">46</a></sup> то прийде раба того пан за дня, якого він не сподівається, і о годині, якої не знає, і розітне його пополовині, і визначить долю йому з невірними!</p>
  <p class="verse" id="Luke.12.47"><sup><a href="#Luke.12.47" class="verse-number">47</a></sup> А раб той, що знав волю свого господаря, але не приготував, ані не вчинив згідно волі його, буде тяжко побитий.</p>
  <p class="verse" id="Luke.12.48"><sup><a href="#Luke.12.48" class="verse-number">48</a></sup> Хто ж не знав, а вчинив каригідне, буде мало він битий. Тож від кожного, кому дано багато, багато від нього й жадатимуть. А кому багато повірено, від того ще більше жадатимуть.</p>
  <p class="verse" id="Luke.12.49"><sup><a href="#Luke.12.49" class="verse-number">49</a></sup> Я прийшов огонь кинути на землю, і як Я прагну, щоб він уже запалав!</p>
  <p class="verse" id="Luke.12.50"><sup><a href="#Luke.12.50" class="verse-number">50</a></sup> Я ж маю христитися хрищенням, і як Я мучуся, поки те сповниться!</p>
  <p class="verse" id="Luke.12.51"><sup><a href="#Luke.12.51" class="verse-number">51</a></sup> Чи ви думаєте, що прийшов Я мир дати на землю? Ні, кажу вам, але поділ!</p>
  <p class="verse" id="Luke.12.52"><sup><a href="#Luke.12.52" class="verse-number">52</a></sup> Віднині бо п'ятеро в домі одному поділені будуть: троє супроти двох, і двоє супроти трьох.</p>
  <p class="verse" id="Luke.12.53"><sup><a href="#Luke.12.53" class="verse-number">53</a></sup> Стане батько на сина, а син проти батька, мати проти дочки, а дочка проти матері, свекруха навпроти невістки своєї, а невістка навпроти свекрухи!...</p>
  <p class="verse" id="Luke.12.54"><sup><a href="#Luke.12.54" class="verse-number">54</a></sup> Промовив же Він і до народу: Як побачите хмару, що з заходу суне, то кажете зараз: Зближається дощ, і так і буває.</p>
  <p class="verse" id="Luke.12.55"><sup><a href="#Luke.12.55" class="verse-number">55</a></sup> А коли віє вітер південний, то кажете: Буде спекота, і буває.</p>
  <p class="verse" id="Luke.12.56"><sup><a href="#Luke.12.56" class="verse-number">56</a></sup> Лицеміри, лице неба й землі розпізнати ви вмієте, чому ж не розпізнаєте часу цього?</p>
  <p class="verse" id="Luke.12.57"><sup><a href="#Luke.12.57" class="verse-number">57</a></sup> Чого ж і самі по собі ви не судите, що справедливе?</p>
  <p class="verse" id="Luke.12.58"><sup><a href="#Luke.12.58" class="verse-number">58</a></sup> Бо коли до уряду ти йдеш зо своїм супротивником, попильнуй з ним залагодити по дорозі, щоб тебе до судді не потяг він, а суддя щоб прислужникові не віддав тебе, а прислужник щоб не посадив до в'язниці тебе.</p>
  <p class="verse" id="Luke.12.59"><sup><a href="#Luke.12.59" class="verse-number">59</a></sup> Поправді кажу тобі: Не вийдеш ізвідти, поки не віддаси й останнього шеляга!</p>
  <h2>Chapter 13</h2>
  <p class="verse" id="Luke.13.1"><sup><a href="#Luke.13.1" class="verse-number">1</a></sup> Того часу прийшли були дехто, та й розповіли Йому про галілеян, що їхню кров Пилат змішав був із їхніми жертвами.</p>
  <p class="verse" id="Luke.13.2"><sup><a href="#Luke.13.2" class="verse-number">2</a></sup> Ісус же сказав їм у відповідь: Чи ви думаєте, що оці галілеяни, що так постраждали, грішніші були від усіх галілеян?</p>
  <p class="verse" id="Luke.13.3"><sup><a href="#Luke.13.3" class="verse-number">3</a></sup> Ні, кажу вам; та коли не покаєтеся, то загинете всі так!</p>
  <p class="verse" id="Luke.13.4"><sup><a href="#Luke.13.4" class="verse-number">4</a></sup> Або ті вісімнадцять, що башта на них завалилась була в Сілоамі й побила їх, чи думаєте, що ті винні були більш за всіх, що в Єрусалимі живуть?</p>
  <p class="verse" id="Luke.13.5"><sup><a href="#Luke.13.5" class="verse-number">5</a></sup> Ні, кажу вам; та коли не покаєтеся, то загинете всі так!</p>
  <p class="verse" id="Luke.13.6"><sup><a href="#Luke.13.6" class="verse-number">6</a></sup> І Він розповів оцю притчу: Один чоловік у своїм винограднику мав посаджене фіґове дерево. І прийшов він шукати на ньому плоду, але не знайшов.</p>
  <p class="verse" id="Luke.13.7"><sup><a href="#Luke.13.7" class="verse-number">7</a></sup> І сказав винареві: Оце третій рік, відколи приходжу шукати плоду на цім фіґовім дереві, але не знаходжу; зрубай його, нащо й землю марнує воно?</p>
  <p class="verse" id="Luke.13.8"><sup><a href="#Luke.13.8" class="verse-number">8</a></sup> А той йому в відповідь каже: Позостав його, пане, і на цей рік, аж поки його обкопаю довкола, і обкладу його гноєм,</p>
  <p class="verse" id="Luke.13.9"><sup><a href="#Luke.13.9" class="verse-number">9</a></sup> чи року наступного плоду не вродить воно. Коли ж ні, то зрубаєш його.</p>
  <p class="verse" id="Luke.13.10"><sup><a href="#Luke.13.10" class="verse-number">10</a></sup> І навчав Він в одній з синагог у суботу.</p>
  <p class="verse" id="Luke.13.11"><sup><a href="#Luke.13.11" class="verse-number">11</a></sup> І ось там була одна жінка, що вісімнадцять років мала духа немочі, і була скорчена, і не могла ніяк випростатись.</p>
  <p class="verse" id="Luke.13.12"><sup><a href="#Luke.13.12" class="verse-number">12</a></sup> А Ісус, як побачив її, то покликав до Себе. І сказав їй: Жінко, звільнена ти від недуги своєї.</p>
  <p class="verse" id="Luke.13.13"><sup><a href="#Luke.13.13" class="verse-number">13</a></sup> І Він руки на неї поклав, і вона зараз випросталась, і стала славити Бога!</p>
  <p class="verse" id="Luke.13.14"><sup><a href="#Luke.13.14" class="verse-number">14</a></sup> Озвався ж старший синагоги, обурений, що Ісус уздоровив у суботу, і сказав до народу: Є шість день, коли працювати належить, приходьте тоді та вздоровлюйтеся, а не дня суботнього.</p>
  <p class="verse" id="Luke.13.15"><sup><a href="#Luke.13.15" class="verse-number">15</a></sup> А Господь відповів і промовив до нього: Лицеміре, хіба ж не відв'язує кожен із вас у суботу свого вола чи осла від ясел, і не веде напоїти?</p>
  <p class="verse" id="Luke.13.16"><sup><a href="#Luke.13.16" class="verse-number">16</a></sup> Чи ж цю дочку Авраамову, яку сатана був зв'язав вісімнадцять ось років, не належить звільнити її суботнього дня від цих пут?</p>
  <p class="verse" id="Luke.13.17"><sup><a href="#Luke.13.17" class="verse-number">17</a></sup> А як Він говорив це, засоромилися всі Його супротивники. І тішився ввесь народ всіма славними вчинками, які Він чинив!</p>
  <p class="verse" id="Luke.13.18"><sup><a href="#Luke.13.18" class="verse-number">18</a></sup> Він же промовив: До чого подібне Царство Боже, і до чого його прирівняю?</p>
  <p class="verse" id="Luke.13.19"><sup><a href="#Luke.13.19" class="verse-number">19</a></sup> Подібне воно до гірчичного зерна, що взяв чоловік і посіяв його в своїм саді. І воно виросло, і деревом стало, і кублилось птаство небесне на віттях його.</p>
  <p class="verse" id="Luke.13.20"><sup><a href="#Luke.13.20" class="verse-number">20</a></sup> І знову сказав Він: Із чим порівняю Я Божеє Царство?</p>
  <p class="verse" id="Luke.13.21"><sup><a href="#Luke.13.21" class="verse-number">21</a></sup> Подібне до розчини, що її бере жінка, і кладе на три мірки муки, аж поки все вкисне.</p>
  <p class="verse" id="Luke.13.22"><sup><a href="#Luke.13.22" class="verse-number">22</a></sup> І проходив містами та селами Він і навчав, до Єрусалиму простуючи.</p>
  <p class="verse" id="Luke.13.23"><sup><a href="#Luke.13.23" class="verse-number">23</a></sup> І озвався до Нього один: Господи, хіба буде мало спасених? А Він відказав їм:</p>
  <p class="verse" id="Luke.13.24"><sup><a href="#Luke.13.24" class="verse-number">24</a></sup> Силкуйтеся ввійти тісними ворітьми, бо кажу вам, багато-хто будуть намагатися ввійти, та не зможуть!</p>
  <p class="verse" id="Luke.13.25"><sup><a href="#Luke.13.25" class="verse-number">25</a></sup> Як устане Господар та двері замкне, ви зачнете вистоювати ізнадвору, та стукати в двері й казати: Господи, відчини нам! А Він вам у відповідь скаже: Не знаю Я вас, звідки ви!</p>
  <p class="verse" id="Luke.13.26"><sup><a href="#Luke.13.26" class="verse-number">26</a></sup> Тоді станете ви говорити: Ми їли й пили перед Тобою і на вулицях наших навчав Ти...</p>
  <p class="verse" id="Luke.13.27"><sup><a href="#Luke.13.27" class="verse-number">27</a></sup> А Він вам відкаже: Говорю вам, не знаю Я, звідки ви. Відійдіть від Мене всі, хто чинить неправду!</p>
  <p class="verse" id="Luke.13.28"><sup><a href="#Luke.13.28" class="verse-number">28</a></sup> Буде плач там і скрегіт зубів, як побачите ви Авраама, та Ісака та Якова, та пророків усіх в Царстві Божім, себе ж вигнаних геть...</p>
  <p class="verse" id="Luke.13.29"><sup><a href="#Luke.13.29" class="verse-number">29</a></sup> І прийдуть інші від сходу й заходу, і півночі й півдня, і при столі в Царстві Божім засядуть!</p>
  <p class="verse" id="Luke.13.30"><sup><a href="#Luke.13.30" class="verse-number">30</a></sup> І ось, є останні, що стануть за перших, і є перші, що стануть останніми!</p>
  <p class="verse" id="Luke.13.31"><sup><a href="#Luke.13.31" class="verse-number">31</a></sup> Тієї години підійшли дехто з фарисеїв, і сказали Йому: Вийди собі, і піди звідси, хоче бо Ірод убити Тебе...</p>
  <p class="verse" id="Luke.13.32"><sup><a href="#Luke.13.32" class="verse-number">32</a></sup> А Він відказав їм: Ідіть і скажіть тому лисові: Ось демонів Я виганяю, і чиню вздоровлення, сьогодні та взавтра, а третього дня закінчу.</p>
  <p class="verse" id="Luke.13.33"><sup><a href="#Luke.13.33" class="verse-number">33</a></sup> Однак, Мені треба ходити сьогодні та взавтра, і часу найближчого, бо згинути не може пророк поза Єрусалимом.</p>
  <p class="verse" id="Luke.13.34"><sup><a href="#Luke.13.34" class="verse-number">34</a></sup> Єрусалиме, Єрусалиме, що вбиваєш пророків та каменуєш посланих до тебе! Скільки раз Я хотів позбирати дітей твоїх, як та квочка збирає під крила курчаток своїх, та ви не захотіли!</p>
  <p class="verse" id="Luke.13.35"><sup><a href="#Luke.13.35" class="verse-number">35</a></sup> Ось ваш дім зостається порожній для вас! Говорю бо Я вам: Ви мене не побачите, аж поки не настане, що скажете: Благословенний, Хто йде в Господнє Ім'я!</p>
  <h2>Chapter 14</h2>
  <p class="verse" id="Luke.14.1"><sup><a href="#Luke.14.1" class="verse-number">1</a></sup> І сталось, що Він у суботу ввійшов був до дому одного з фарисейських старшин, щоб хліба спожити, а вони назирали за Ним.</p>
  <p class="verse" id="Luke.14.2"><sup><a href="#Luke.14.2" class="verse-number">2</a></sup> І ото перед Ним був один чоловік, слабий на водянку.</p>
  <p class="verse" id="Luke.14.3"><sup><a href="#Luke.14.3" class="verse-number">3</a></sup> Ісус же озвався й сказав до законників та фарисеїв: Чи вздоровляти в суботу годиться чи ні?</p>
  <p class="verse" id="Luke.14.4"><sup><a href="#Luke.14.4" class="verse-number">4</a></sup> Вони ж мовчали. А Він, доторкнувшись, уздоровив його та відпустив...</p>
  <p class="verse" id="Luke.14.5"><sup><a href="#Luke.14.5" class="verse-number">5</a></sup> І сказав Він до них: Коли осел або віл котрогось із вас упаде до криниці, то хіба він не витягне зараз його дня суботнього?</p>
  <p class="verse" id="Luke.14.6"><sup><a href="#Luke.14.6" class="verse-number">6</a></sup> І вони не могли відповісти на це.</p>
  <p class="verse" id="Luke.14.7"><sup><a href="#Luke.14.7" class="verse-number">7</a></sup> А як Він спостеріг, як вони собі перші місця вибирали, то сказав до запрошених притчу:</p>
  <p class="verse" id="Luke.14.8"><sup><a href="#Luke.14.8" class="verse-number">8</a></sup> Коли хто покличе тебе на весілля, не сідай на першому місці, щоб не трапився хто поважніший за тебе з покликаних,</p>
  <p class="verse" id="Luke.14.9"><sup><a href="#Luke.14.9" class="verse-number">9</a></sup> і щоб той, хто покликав тебе та його, не прийшов і тобі не сказав: Поступися цьому місцем! І тоді ти із соромом станеш займати місце останнє...</p>
  <p class="verse" id="Luke.14.10"><sup><a href="#Luke.14.10" class="verse-number">10</a></sup> Але як ти будеш запрошений, то приходь, і сідай на останньому місці, щоб той, хто покликав тебе, підійшов і сказав тобі: Приятелю, сідай вище! Тоді буде честь тобі перед покликаними з тобою.</p>
  <p class="verse" id="Luke.14.11"><sup><a href="#Luke.14.11" class="verse-number">11</a></sup> Хто бо підноситься буде впокорений, а хто впокоряється той піднесеться.</p>
  <p class="verse" id="Luke.14.12"><sup><a href="#Luke.14.12" class="verse-number">12</a></sup> А тому, хто Його був покликав, сказав Він: Коли ти справляєш обід чи вечерю, не клич друзів своїх, ні братів своїх, ані своїх родичів, ні сусідів багатих, щоб так само й вони коли не запросили тебе, і буде взаємна відплата тобі.</p>
  <p class="verse" id="Luke.14.13"><sup><a href="#Luke.14.13" class="verse-number">13</a></sup> Але, як справляєш гостину, клич убогих, калік, кривих та сліпих,</p>
  <p class="verse" id="Luke.14.14"><sup><a href="#Luke.14.14" class="verse-number">14</a></sup> і будеш блаженний, бо не мають вони чим віддати тобі, віддасться ж тобі за воскресіння праведних!</p>
  <p class="verse" id="Luke.14.15"><sup><a href="#Luke.14.15" class="verse-number">15</a></sup> Як почув це один із отих, що сиділи з Ним при столі, то до Нього сказав: Блаженний, хто хліб споживатиме в Божому Царстві!</p>
  <p class="verse" id="Luke.14.16"><sup><a href="#Luke.14.16" class="verse-number">16</a></sup> Він же промовив до нього: Один чоловік спорядив був велику вечерю, і запросив багатьох.</p>
  <p class="verse" id="Luke.14.17"><sup><a href="#Luke.14.17" class="verse-number">17</a></sup> І послав він свого раба часу вечері сказати запрошеним: Ідіть, бо вже все наготовано.</p>
  <p class="verse" id="Luke.14.18"><sup><a href="#Luke.14.18" class="verse-number">18</a></sup> І зараз усі почали відмовлятися. Перший сказав йому: Поле купив я, і маю потребу піти та оглянути його. Прошу тебе, вибач мені!</p>
  <p class="verse" id="Luke.14.19"><sup><a href="#Luke.14.19" class="verse-number">19</a></sup> А другий сказав: Я купив собі п'ять пар волів, і йду спробувати їх. Прошу тебе, вибач мені!</p>
  <p class="verse" id="Luke.14.20"><sup><a href="#Luke.14.20" class="verse-number">20</a></sup> І знов інший сказав: Одружився ось я, і через те я не можу прибути.</p>
  <p class="verse" id="Luke.14.21"><sup><a href="#Luke.14.21" class="verse-number">21</a></sup> І вернувся той раб і панові своєму про все розповів. Розгнівавсь господар тоді, та й сказав до свого раба: Піди швидко на вулиці та на завулки міські, і приведи сюди вбогих, і калік, і сліпих, і кривих.</p>
  <p class="verse" id="Luke.14.22"><sup><a href="#Luke.14.22" class="verse-number">22</a></sup> І згодом раб повідомив: Пане, сталося так, як звелів ти, та місця є ще.</p>
  <p class="verse" id="Luke.14.23"><sup><a href="#Luke.14.23" class="verse-number">23</a></sup> І сказав пан рабові: Піди на дороги й на загороди, та й силуй прийти, щоб наповнився дім мій.</p>
  <p class="verse" id="Luke.14.24"><sup><a href="#Luke.14.24" class="verse-number">24</a></sup> Кажу бо я вам, що жаден із запрошених мужів тих не покуштує моєї вечері... Бо багато покликаних, та вибраних мало!</p>
  <p class="verse" id="Luke.14.25"><sup><a href="#Luke.14.25" class="verse-number">25</a></sup> Ішло ж з Ним багато людей. І, звернувшись, сказав Він до них:</p>
  <p class="verse" id="Luke.14.26"><sup><a href="#Luke.14.26" class="verse-number">26</a></sup> Коли хто приходить до Мене, і не зненавидить свого батька та матері, і дружини й дітей, і братів і сестер, а до того й своєї душі, той не може буть учнем Моїм!</p>
  <p class="verse" id="Luke.14.27"><sup><a href="#Luke.14.27" class="verse-number">27</a></sup> І хто свого хреста не несе, і не йде вслід за Мною, той не може бути учнем Моїм!</p>
  <p class="verse" id="Luke.14.28"><sup><a href="#Luke.14.28" class="verse-number">28</a></sup> Хто бо з вас, коли башту поставити хоче, перше не сяде й видатків не вирахує, чи має потрібне на виконання,</p>
  <p class="verse" id="Luke.14.29"><sup><a href="#Luke.14.29" class="verse-number">29</a></sup> щоб, коли покладе він основу, але докінчити не зможе, усі, хто побачить, не стали б сміятися з нього,</p>
  <p class="verse" id="Luke.14.30"><sup><a href="#Luke.14.30" class="verse-number">30</a></sup> говорячи: Чоловік цей почав будувати, але докінчити не міг...</p>
  <p class="verse" id="Luke.14.31"><sup><a href="#Luke.14.31" class="verse-number">31</a></sup> Або який цар, ідучи на війну супроти царя іншого, перше не сяде порадитися, чи спроможен він із десятьма тисячами стріти того, хто йде з двадцятьма тисячами проти нього?</p>
  <p class="verse" id="Luke.14.32"><sup><a href="#Luke.14.32" class="verse-number">32</a></sup> Коли ж ні, то, як той ще далеко, шле посольство до нього та й просить про мир.</p>
  <p class="verse" id="Luke.14.33"><sup><a href="#Luke.14.33" class="verse-number">33</a></sup> Так ото й кожен із вас, який не зречеться усього, що має, не може бути учнем Моїм.</p>
  <p class="verse" id="Luke.14.34"><sup><a href="#Luke.14.34" class="verse-number">34</a></sup> Сіль добра річ. Коли ж сіль несолоною стане, чим приправити її?</p>
  <p class="verse" id="Luke.14.35"><sup><a href="#Luke.14.35" class="verse-number">35</a></sup> Ні на землю, ні на гній не потрібна вона, її геть викидають. Хто має вуха, щоб слухати, нехай слухає!</p>
  <h2>Chapter 15</h2>
  <p class="verse" id="Luke.15.1"><sup><a href="#Luke.15.1" class="verse-number">1</a></sup> Наближались до Нього всі митники й грішники, щоб послухати Його.</p>
  <p class="verse" id="Luke.15.2"><sup><a href="#Luke.15.2" class="verse-number">2</a></sup> Фарисеї ж та книжники нарікали й казали: Приймає Він грішників та з ними їсть.</p>
  <p class="verse" id="Luke.15.3"><sup><a href="#Luke.15.3" class="verse-number">3</a></sup> А Він їм розповів оцю притчу, говорячи:</p>
  <p class="verse" id="Luke.15.4"><sup><a href="#Luke.15.4" class="verse-number">4</a></sup> Котрий з вас чоловік, мавши сотню овець і загубивши одну з них, не покине в пустині тих дев'ятидесяти й дев'яти, та й не піде шукати загинулої, аж поки не знайде її?</p>
  <p class="verse" id="Luke.15.5"><sup><a href="#Luke.15.5" class="verse-number">5</a></sup> А знайшовши, кладе на рамена свої та радіє.</p>
  <p class="verse" id="Luke.15.6"><sup><a href="#Luke.15.6" class="verse-number">6</a></sup> І, прийшовши додому, скликає він друзів і сусідів, та й каже до них: Радійте зо мною, бо знайшов я вівцю свою тую загублену.</p>
  <p class="verse" id="Luke.15.7"><sup><a href="#Luke.15.7" class="verse-number">7</a></sup> Говорю вам, що так само на небі радітимуть більш за одного грішника, що кається, аніж за дев'ятдесятьох і дев'ятьох праведників, що не потребують покаяння!...</p>
  <p class="verse" id="Luke.15.8"><sup><a href="#Luke.15.8" class="verse-number">8</a></sup> Або яка жінка, що має десять драхм, коли згубить драхму одну, не засвічує світла, і не мете хати, і не шукає уважно, аж поки не знайде?</p>
  <p class="verse" id="Luke.15.9"><sup><a href="#Luke.15.9" class="verse-number">9</a></sup> А знайшовши, кличе приятельок та сусідок та каже: Радійте зо мною, бо знайшла я загублену драхму!</p>
  <p class="verse" id="Luke.15.10"><sup><a href="#Luke.15.10" class="verse-number">10</a></sup> Так само, кажу вам, радість буває в Божих Анголів за одного грішника, який кається.</p>
  <p class="verse" id="Luke.15.11"><sup><a href="#Luke.15.11" class="verse-number">11</a></sup> І Він оповів: У чоловіка одного було два сини.</p>
  <p class="verse" id="Luke.15.12"><sup><a href="#Luke.15.12" class="verse-number">12</a></sup> І молодший із них сказав батькові: Дай мені, батьку, належну частину маєтку! І той поділив поміж ними маєток.</p>
  <p class="verse" id="Luke.15.13"><sup><a href="#Luke.15.13" class="verse-number">13</a></sup> А по небагатьох днях зібрав син молодший усе, та й подавсь до далекого краю, і розтратив маєток свій там, живучи марнотратно.</p>
  <p class="verse" id="Luke.15.14"><sup><a href="#Luke.15.14" class="verse-number">14</a></sup> А як він усе прожив, настав голод великий у тім краї, і він став бідувати.</p>
  <p class="verse" id="Luke.15.15"><sup><a href="#Luke.15.15" class="verse-number">15</a></sup> І пішов він тоді і пристав до одного з мешканців тієї землі, а той вислав його на поля свої пасти свиней.</p>
  <p class="verse" id="Luke.15.16"><sup><a href="#Luke.15.16" class="verse-number">16</a></sup> І бажав він наповнити шлунка свого хоч стручками, що їли їх свині, та ніхто не давав їх йому.</p>
  <p class="verse" id="Luke.15.17"><sup><a href="#Luke.15.17" class="verse-number">17</a></sup> Тоді він спам'ятався й сказав: Скільки в батька мого наймитів мають хліба аж надмір, а я отут з голоду гину!</p>
  <p class="verse" id="Luke.15.18"><sup><a href="#Luke.15.18" class="verse-number">18</a></sup> Устану, і піду я до батька свого, та й скажу йому: Прогрішився я, отче, против неба та супроти тебе...</p>
  <p class="verse" id="Luke.15.19"><sup><a href="#Luke.15.19" class="verse-number">19</a></sup> Недостойний я вже зватись сином твоїм; прийми ж мене, як одного з своїх наймитів...</p>
  <p class="verse" id="Luke.15.20"><sup><a href="#Luke.15.20" class="verse-number">20</a></sup> І, вставши, пішов він до батька свого. А коли він далеко ще був, його батько вгледів його, і переповнився жалем: і побіг він, і кинувсь на шию йому, і зачав цілувати його!</p>
  <p class="verse" id="Luke.15.21"><sup><a href="#Luke.15.21" class="verse-number">21</a></sup> І озвався до нього той син: Прогрішився я, отче, против неба та супроти тебе, і недостойний вже зватися сином твоїм...</p>
  <p class="verse" id="Luke.15.22"><sup><a href="#Luke.15.22" class="verse-number">22</a></sup> А батько рабам своїм каже: Принесіть негайно одежу найкращу, і його зодягніть, і персня подайте на руку йому, а сандалі на ноги.</p>
  <p class="verse" id="Luke.15.23"><sup><a href="#Luke.15.23" class="verse-number">23</a></sup> Приведіть теля відгодоване та заколіть, будемо їсти й радіти,</p>
  <p class="verse" id="Luke.15.24"><sup><a href="#Luke.15.24" class="verse-number">24</a></sup> бо цей син мій був мертвий і ожив, був пропав і знайшовся! І почали веселитись вони.</p>
  <p class="verse" id="Luke.15.25"><sup><a href="#Luke.15.25" class="verse-number">25</a></sup> А син старший його був на полі. І коли він ішов й наближався до дому, почув музики та танці.</p>
  <p class="verse" id="Luke.15.26"><sup><a href="#Luke.15.26" class="verse-number">26</a></sup> І покликав одного зо слуг, та й спитав: Що це таке?</p>
  <p class="verse" id="Luke.15.27"><sup><a href="#Luke.15.27" class="verse-number">27</a></sup> А той каже йому: То вернувся твій брат, і твій батько звелів заколоти теля відгодоване, бож здоровим його він прийняв.</p>
  <p class="verse" id="Luke.15.28"><sup><a href="#Luke.15.28" class="verse-number">28</a></sup> І розгнівався той, і ввійти не хотів. Тоді вийшов батько його й став просити його.</p>
  <p class="verse" id="Luke.15.29"><sup><a href="#Luke.15.29" class="verse-number">29</a></sup> А той відповів і до батька сказав: Ото, стільки років служу я тобі, і ніколи наказу твого не порушив, ти ж ніколи мені й козеняти не дав, щоб із приятелями своїми потішився я...</p>
  <p class="verse" id="Luke.15.30"><sup><a href="#Luke.15.30" class="verse-number">30</a></sup> Коли ж син твій вернувся оцей, що проїв твій маєток із блудницями, ти для нього звелів заколоти теля відгодоване...</p>
  <p class="verse" id="Luke.15.31"><sup><a href="#Luke.15.31" class="verse-number">31</a></sup> І сказав він йому: Ти завжди зо мною, дитино, і все моє то твоє!</p>
  <p class="verse" id="Luke.15.32"><sup><a href="#Luke.15.32" class="verse-number">32</a></sup> Веселитись та тішитись треба було, бо цей брат твій був мертвий і ожив, був пропав і знайшовся!</p>
  <h2>Chapter 16</h2>
  <p class="verse" id="Luke.16.1"><sup><a href="#Luke.16.1" class="verse-number">1</a></sup> Оповів же Він й учням Своїм: Один чоловік був багатий, і мав управителя, що оскаржений був перед ним, ніби він переводить маєток його.</p>
  <p class="verse" id="Luke.16.2"><sup><a href="#Luke.16.2" class="verse-number">2</a></sup> І він покликав його, і до нього сказав: Що це чую про тебе? Дай звіт про своє управительство, бо більше не зможеш рядити.</p>
  <p class="verse" id="Luke.16.3"><sup><a href="#Luke.16.3" class="verse-number">3</a></sup> І управитель почав міркувати собі: Що я маю робити, коли пан управительство відійме від мене? Копати не можу, просити соромлюсь.</p>
  <p class="verse" id="Luke.16.4"><sup><a href="#Luke.16.4" class="verse-number">4</a></sup> Знаю, що я зроблю, щоб мене прийняли до домів своїх, коли буду я скинений із управительства.</p>
  <p class="verse" id="Luke.16.5"><sup><a href="#Luke.16.5" class="verse-number">5</a></sup> І закликав він нарізно кожного з боржників свого пана, та й питається першого: Скільки винен ти панові моєму?</p>
  <p class="verse" id="Luke.16.6"><sup><a href="#Luke.16.6" class="verse-number">6</a></sup> А той відказав: Сто кадок оливи. І сказав він йому: Візьми ось розписку свою, швидко сідай та й пиши: п'ятдесят.</p>
  <p class="verse" id="Luke.16.7"><sup><a href="#Luke.16.7" class="verse-number">7</a></sup> А потім питається другого: А ти скільки винен? І той відказав: Сто кірців пшениці. І сказав він йому: Візьми ось розписку свою й напиши: вісімдесят.</p>
  <p class="verse" id="Luke.16.8"><sup><a href="#Luke.16.8" class="verse-number">8</a></sup> І пан похвалив управителя цього невірного, що він мудро вчинив. Бо сини цього світу в своїм поколінні мудріші, аніж сини світла.</p>
  <p class="verse" id="Luke.16.9"><sup><a href="#Luke.16.9" class="verse-number">9</a></sup> І Я вам кажу: Набувайте друзів собі від багатства неправедного, щоб, коли проминеться воно, прийняли вас до вічних осель.</p>
  <p class="verse" id="Luke.16.10"><sup><a href="#Luke.16.10" class="verse-number">10</a></sup> Хто вірний в найменшому, і в великому вірний; і хто несправедливий в найменшому, і в великому несправедливий.</p>
  <p class="verse" id="Luke.16.11"><sup><a href="#Luke.16.11" class="verse-number">11</a></sup> Отож, коли в несправедливім багатстві ви не були вірні, хто вам правдиве довірить?</p>
  <p class="verse" id="Luke.16.12"><sup><a href="#Luke.16.12" class="verse-number">12</a></sup> І коли ви в чужому не були вірні, хто ваше вам дасть?</p>
  <p class="verse" id="Luke.16.13"><sup><a href="#Luke.16.13" class="verse-number">13</a></sup> Жаден раб не може служить двом панам, бо або одного зненавидить, а другого буде любити, або буде триматись одного, а другого знехтує. Не можете Богові й мамоні служити!</p>
  <p class="verse" id="Luke.16.14"><sup><a href="#Luke.16.14" class="verse-number">14</a></sup> Чули все це й фарисеї, що були сріблолюбці, та й стали сміятися з Нього.</p>
  <p class="verse" id="Luke.16.15"><sup><a href="#Luke.16.15" class="verse-number">15</a></sup> Він же промовив до них: Ви себе видаєте за праведних перед людьми, але ваші серця знає Бог. Що бо високе в людей, те перед Богом гидота.</p>
  <p class="verse" id="Luke.16.16"><sup><a href="#Luke.16.16" class="verse-number">16</a></sup> Закон і Пророки були до Івана; відтоді Царство Боже благовіститься, і кожен силкується втиснутись в нього.</p>
  <p class="verse" id="Luke.16.17"><sup><a href="#Luke.16.17" class="verse-number">17</a></sup> Легше небо й земля проминеться, аніж одна риса з Закону загине.</p>
  <p class="verse" id="Luke.16.18"><sup><a href="#Luke.16.18" class="verse-number">18</a></sup> Кожен, хто дружину свою відпускає, і бере собі іншу, той чинить перелюб. І хто побереться з тією, яку хто відпустив, той чинить перелюб.</p>
  <p class="verse" id="Luke.16.19"><sup><a href="#Luke.16.19" class="verse-number">19</a></sup> Один чоловік був багатий, і зодягався в порфіру й віссон, і щоденно розкішно бенкетував.</p>
  <p class="verse" id="Luke.16.20"><sup><a href="#Luke.16.20" class="verse-number">20</a></sup> Був і вбогий один, на ім'я йому Лазар, що лежав у воріт його, струпами вкритий,</p>
  <p class="verse" id="Luke.16.21"><sup><a href="#Luke.16.21" class="verse-number">21</a></sup> і бажав годуватися кришками, що зо столу багатого падали; пси ж приходили й рани лизали йому...</p>
  <p class="verse" id="Luke.16.22"><sup><a href="#Luke.16.22" class="verse-number">22</a></sup> Та ось сталось, що вбогий умер, і на Авраамове лоно віднесли його Анголи. Умер же й багатий, і його поховали.</p>
  <p class="verse" id="Luke.16.23"><sup><a href="#Luke.16.23" class="verse-number">23</a></sup> І, терплячи муки в аду, звів він очі свої, та й побачив здаля Авраама та Лазаря на лоні його.</p>
  <p class="verse" id="Luke.16.24"><sup><a href="#Luke.16.24" class="verse-number">24</a></sup> І він закричав та сказав: Змилуйся, отче Аврааме, надо мною, і пошли мені Лазаря, нехай умочить у воду кінця свого пальця, і мого язика прохолодить, бо я мучуся в полум'ї цім!...</p>
  <p class="verse" id="Luke.16.25"><sup><a href="#Luke.16.25" class="verse-number">25</a></sup> Авраам же промовив: Згадай, сину, що ти вже прийняв за життя свого добре своє, а Лазар так само лихе; тепер він тут тішиться, а ти мучишся.</p>
  <p class="verse" id="Luke.16.26"><sup><a href="#Luke.16.26" class="verse-number">26</a></sup> А крім того всього, поміж нами та вами велика безодня поставлена, так що ті, що хочуть, переходити не можуть ізвідси до вас, ані не переходять ізвідти до нас.</p>
  <p class="verse" id="Luke.16.27"><sup><a href="#Luke.16.27" class="verse-number">27</a></sup> А він відказав: Отож, отче, благаю тебе, щоб його ти послав у дім батька мого,</p>
  <p class="verse" id="Luke.16.28"><sup><a href="#Luke.16.28" class="verse-number">28</a></sup> бо п'ятьох братів маю, хай він їм засвідчить, щоб і вони не прийшли на це місце страждання!</p>
  <p class="verse" id="Luke.16.29"><sup><a href="#Luke.16.29" class="verse-number">29</a></sup> Авраам же сказав: Вони мають Мойсея й Пророків, нехай слухають їх!</p>
  <p class="verse" id="Luke.16.30"><sup><a href="#Luke.16.30" class="verse-number">30</a></sup> А він відказав: Ні ж бо, отче Аврааме, але коли прийде хто з мертвих до них, то покаються.</p>
  <p class="verse" id="Luke.16.31"><sup><a href="#Luke.16.31" class="verse-number">31</a></sup> Йому ж він відказав: Як Мойсея й Пророків не слухають, то коли хто й із мертвих воскресне, не йнятимуть віри!</p>
  <h2>Chapter 17</h2>
  <p class="verse" id="Luke.17.1"><sup><a href="#Luke.17.1" class="verse-number">1</a></sup> І сказав Він до учнів Своїх: Неможливо, щоб спокуси не мали прийти; але горе тому, через кого приходять вони!</p>
  <p class="verse" id="Luke.17.2"><sup><a href="#Luke.17.2" class="verse-number">2</a></sup> Краще б такому було, коли б жорно млинове на шию йому почепити та й кинути в море, аніж щоб спокусив він одного з малих цих!</p>
  <p class="verse" id="Luke.17.3"><sup><a href="#Luke.17.3" class="verse-number">3</a></sup> Уважайте на себе! Коли провиниться твій брат, докори йому, а коли він покається, то вибач йому.</p>
  <p class="verse" id="Luke.17.4"><sup><a href="#Luke.17.4" class="verse-number">4</a></sup> І хоча б сім раз денно він провинивсь проти тебе, і сім раз звернувся до тебе, говорячи: Каюся, вибач йому!</p>
  <p class="verse" id="Luke.17.5"><sup><a href="#Luke.17.5" class="verse-number">5</a></sup> І сказали апостоли Господу: Додай Ти нам віри!</p>
  <p class="verse" id="Luke.17.6"><sup><a href="#Luke.17.6" class="verse-number">6</a></sup> А Господь відказав: Коли б мали ви віру, хоч як зерно гірчичне, і сказали шовковиці цій: Вирвися з коренем і посадися до моря, то й послухала б вас!</p>
  <p class="verse" id="Luke.17.7"><sup><a href="#Luke.17.7" class="verse-number">7</a></sup> Хто ж із вас, мавши раба, що оре чи пасе, скаже йому, як він вернеться з поля: Негайно йди та сідай до столу?</p>
  <p class="verse" id="Luke.17.8"><sup><a href="#Luke.17.8" class="verse-number">8</a></sup> Але чи ж не скаже йому: Приготуй що вечеряти, і підпережись, і мені прислуговуй, аж поки я їстиму й питиму, а потому ти сам будеш їсти та пити?</p>
  <p class="verse" id="Luke.17.9"><sup><a href="#Luke.17.9" class="verse-number">9</a></sup> Чи ж він дякує тому рабові, що наказане виконав?</p>
  <p class="verse" id="Luke.17.10"><sup><a href="#Luke.17.10" class="verse-number">10</a></sup> Так і ви, коли зробите все вам наказане, то кажіть: Ми нікчемні раби, бо зробили лиш те, що повинні зробити були!</p>
  <p class="verse" id="Luke.17.11"><sup><a href="#Luke.17.11" class="verse-number">11</a></sup> І сталось, коли Він ішов до Єрусалиму, то проходив поміж Самарією та Галілеєю.</p>
  <p class="verse" id="Luke.17.12"><sup><a href="#Luke.17.12" class="verse-number">12</a></sup> І, коли входив до одного села, перестріли Його десять мужів, слабих на проказу, що стали здалека.</p>
  <p class="verse" id="Luke.17.13"><sup><a href="#Luke.17.13" class="verse-number">13</a></sup> І голос піднесли вони та й казали: Ісусе, Наставнику, змилуйсь над нами!</p>
  <p class="verse" id="Luke.17.14"><sup><a href="#Luke.17.14" class="verse-number">14</a></sup> І, побачивши їх, Він промовив до них: Підіть і покажіться священикам! І сталось, коли вони йшли, то очистились...</p>
  <p class="verse" id="Luke.17.15"><sup><a href="#Luke.17.15" class="verse-number">15</a></sup> Один же з них, як побачив, що видужав, то вернувся, і почав гучним голосом славити Бога.</p>
  <p class="verse" id="Luke.17.16"><sup><a href="#Luke.17.16" class="verse-number">16</a></sup> І припав він обличчям до ніг Його, складаючи дяку Йому. А то самарянин був...</p>
  <p class="verse" id="Luke.17.17"><sup><a href="#Luke.17.17" class="verse-number">17</a></sup> Ісус же промовив у відповідь: Чи не десять очистилось, а дев'ять же де?</p>
  <p class="verse" id="Luke.17.18"><sup><a href="#Luke.17.18" class="verse-number">18</a></sup> Чому не вернулись вони хвалу Богові віддати, крім цього чужинця?</p>
  <p class="verse" id="Luke.17.19"><sup><a href="#Luke.17.19" class="verse-number">19</a></sup> І сказав Він йому: Підведися й іди: твоя віра спасла тебе!</p>
  <p class="verse" id="Luke.17.20"><sup><a href="#Luke.17.20" class="verse-number">20</a></sup> А як фарисеї спитали Його, коли Царство Божеє прийде, то Він їм відповів і сказав: Царство Боже не прийде помітно,</p>
  <p class="verse" id="Luke.17.21"><sup><a href="#Luke.17.21" class="verse-number">21</a></sup> і не скажуть: Ось тут, або: Там. Бо Божеє Царство всередині вас!</p>
  <p class="verse" id="Luke.17.22"><sup><a href="#Luke.17.22" class="verse-number">22</a></sup> І сказав Він до учнів: Прийдуть дні, коли побажаєте бачити один з днів Сина Людського, та не побачите...</p>
  <p class="verse" id="Luke.17.23"><sup><a href="#Luke.17.23" class="verse-number">23</a></sup> І скажуть до вас: Ось тут, чи: Ось там, не йдіть, і за ним не біжіть!</p>
  <p class="verse" id="Luke.17.24"><sup><a href="#Luke.17.24" class="verse-number">24</a></sup> Бо як блискавка, блиснувши, світить із одного краю під небом до другого краю під небом, так буде Свого дня й Син Людський.</p>
  <p class="verse" id="Luke.17.25"><sup><a href="#Luke.17.25" class="verse-number">25</a></sup> А перше належить багато страждати Йому, і відцурається рід цей від Нього...</p>
  <p class="verse" id="Luke.17.26"><sup><a href="#Luke.17.26" class="verse-number">26</a></sup> І, як було за днів Ноєвих, то буде так само й за днів Сина Людського:</p>
  <p class="verse" id="Luke.17.27"><sup><a href="#Luke.17.27" class="verse-number">27</a></sup> їли, пили, женилися, заміж виходили, аж до того дня, коли Ной увійшов до ковчегу; прийшов же потоп, і всіх вигубив.</p>
  <p class="verse" id="Luke.17.28"><sup><a href="#Luke.17.28" class="verse-number">28</a></sup> Так само, як було за днів Лотових: їли, пили, купували, продавали, садили, будували;</p>
  <p class="verse" id="Luke.17.29"><sup><a href="#Luke.17.29" class="verse-number">29</a></sup> того ж дня, як Лот вийшов із Содому, огонь із сіркою з неба линув, і всіх погубив.</p>
  <p class="verse" id="Luke.17.30"><sup><a href="#Luke.17.30" class="verse-number">30</a></sup> Так буде й того дня, як Син Людський з'явиться!</p>
  <p class="verse" id="Luke.17.31"><sup><a href="#Luke.17.31" class="verse-number">31</a></sup> Хто буде того дня на домі, а речі його будуть у домі, нехай їх забрати не злазить. Хто ж на полі, так само нехай назад не вертається,</p>
  <p class="verse" id="Luke.17.32"><sup><a href="#Luke.17.32" class="verse-number">32</a></sup> пам'ятайте про Лотову дружину!</p>
  <p class="verse" id="Luke.17.33"><sup><a href="#Luke.17.33" class="verse-number">33</a></sup> Хто дбатиме зберегти свою душу, той погубить її, а коли хто погубить, той оживить її.</p>
  <p class="verse" id="Luke.17.34"><sup><a href="#Luke.17.34" class="verse-number">34</a></sup> Кажу вам: удвох будуть ночі тієї на одному ліжкові: один візьметься, а другий полишиться.</p>
  <p class="verse" id="Luke.17.35"><sup><a href="#Luke.17.35" class="verse-number">35</a></sup> Дві молотимуть разом, одна візьметься, а друга полишиться.</p>
  <p class="verse" id="Luke.17.36"><sup><a href="#Luke.17.36" class="verse-number">36</a></sup> Двоє будуть на полі, один візьметься, а другий полишиться!</p>
  <p class="verse" id="Luke.17.37"><sup><a href="#Luke.17.37" class="verse-number">37</a></sup> І казали вони Йому в відповідь: Де, Господи? А Він відказав їм: Де труп, там зберуться й орли...</p>
  <h2>Chapter 18</h2>
  <p class="verse" id="Luke.18.1"><sup><a href="#Luke.18.1" class="verse-number">1</a></sup> І Він розповів їм і притчу про те, що треба молитися завжди, і не занепадати духом,</p>
  <p class="verse" id="Luke.18.2"><sup><a href="#Luke.18.2" class="verse-number">2</a></sup> говорячи: У місті якомусь суддя був один, що Бога не боявся, і людей не соромився.</p>
  <p class="verse" id="Luke.18.3"><sup><a href="#Luke.18.3" class="verse-number">3</a></sup> У тому ж місті вдова перебувала, що до нього ходила й казала: Оборони мене від мого супротивника!</p>
  <p class="verse" id="Luke.18.4"><sup><a href="#Luke.18.4" class="verse-number">4</a></sup> Але він довгий час не хотів. А згодом сказав сам до себе: Хоч і Бога я не боюся, і людей не соромлюся,</p>
  <p class="verse" id="Luke.18.5"><sup><a href="#Luke.18.5" class="verse-number">5</a></sup> але через те, що вдовиця оця докучає мені, то візьму в оборону її, щоб вона без кінця не ходила, і не докучала мені.</p>
  <p class="verse" id="Luke.18.6"><sup><a href="#Luke.18.6" class="verse-number">6</a></sup> І промовив Господь: Чи чуєте, що говорить суддя цей неправедний?</p>
  <p class="verse" id="Luke.18.7"><sup><a href="#Luke.18.7" class="verse-number">7</a></sup> А чи ж Бог в оборону не візьме обраних Своїх, що голосять до Нього день і ніч, хоч і бариться Він щодо них?</p>
  <p class="verse" id="Luke.18.8"><sup><a href="#Luke.18.8" class="verse-number">8</a></sup> Кажу вам, що Він їм незабаром подасть оборону! Та Син Людський, як прийде, чи Він на землі знайде віру?...</p>
  <p class="verse" id="Luke.18.9"><sup><a href="#Luke.18.9" class="verse-number">9</a></sup> А для деяких, що були себе певні, що вони ніби праведні, і за ніщо мали інших, Він притчу оцю розповів.</p>
  <p class="verse" id="Luke.18.10"><sup><a href="#Luke.18.10" class="verse-number">10</a></sup> Два чоловіки до храму ввійшли помолитись, один фарисей, а другий був митник.</p>
  <p class="verse" id="Luke.18.11"><sup><a href="#Luke.18.11" class="verse-number">11</a></sup> Фарисей, ставши, так молився про себе: Дякую, Боже, Тобі, що я не такий, як інші люди: здирщики, неправедні, перелюбні, або як цей митник.</p>
  <p class="verse" id="Luke.18.12"><sup><a href="#Luke.18.12" class="verse-number">12</a></sup> Я пощу два рази на тиждень, даю десятину з усього, що тільки надбаю!</p>
  <p class="verse" id="Luke.18.13"><sup><a href="#Luke.18.13" class="verse-number">13</a></sup> А митник здалека стояв, та й очей навіть звести до неба не смів, але бив себе в груди й казав: Боже, будь милостивий до мене грішного!...</p>
  <p class="verse" id="Luke.18.14"><sup><a href="#Luke.18.14" class="verse-number">14</a></sup> Говорю вам, що цей повернувся до дому свого більш виправданий, аніж той. Бо кожен, хто підноситься, буде понижений, хто ж понижається, той піднесеться.</p>
  <p class="verse" id="Luke.18.15"><sup><a href="#Luke.18.15" class="verse-number">15</a></sup> До Нього ж приносили й немовлят, щоб до них доторкнувся, а учні, побачивши, їм докоряли.</p>
  <p class="verse" id="Luke.18.16"><sup><a href="#Luke.18.16" class="verse-number">16</a></sup> А Ісус їх покликав та й каже: Пустіте дітей, щоб до Мене приходили, і не забороняйте їм, бо таких Царство Боже.</p>
  <p class="verse" id="Luke.18.17"><sup><a href="#Luke.18.17" class="verse-number">17</a></sup> Поправді кажу вам: Хто Божого Царства не прийме, як дитя, той у нього не ввійде!</p>
  <p class="verse" id="Luke.18.18"><sup><a href="#Luke.18.18" class="verse-number">18</a></sup> І запитався Його один із начальників, говорячи: Учителю Добрий, що робити мені, щоб вспадкувати вічне життя?</p>
  <p class="verse" id="Luke.18.19"><sup><a href="#Luke.18.19" class="verse-number">19</a></sup> Ісус же йому відказав: Чого звеш Мене Добрим? Ніхто не є Добрий, тільки Сам Бог!</p>
  <p class="verse" id="Luke.18.20"><sup><a href="#Luke.18.20" class="verse-number">20</a></sup> Знаєш заповіді: Не чини перелюбу, не вбивай, не кради, не свідкуй неправдиво, шануй свого батька та матір.</p>
  <p class="verse" id="Luke.18.21"><sup><a href="#Luke.18.21" class="verse-number">21</a></sup> А він відказав: Усе це я виконав від юнацтва свого!</p>
  <p class="verse" id="Luke.18.22"><sup><a href="#Luke.18.22" class="verse-number">22</a></sup> Як почув це Ісус, то промовив до нього: Одного тобі ще бракує: Розпродай усе, що ти маєш, і вбогим роздай, і матимеш скарб свій на небі. Вертайся тоді, та й іди вслід за Мною!</p>
  <p class="verse" id="Luke.18.23"><sup><a href="#Luke.18.23" class="verse-number">23</a></sup> А він, коли почув це, то засумував, бо був вельми багатий.</p>
  <p class="verse" id="Luke.18.24"><sup><a href="#Luke.18.24" class="verse-number">24</a></sup> Як побачив Ісус, що той засумував, то промовив: Як тяжко багатим увійти в Царство Боже!</p>
  <p class="verse" id="Luke.18.25"><sup><a href="#Luke.18.25" class="verse-number">25</a></sup> Бо верблюдові легше пройти через голчине вушко, ніж багатому в Божеє Царство ввійти...</p>
  <p class="verse" id="Luke.18.26"><sup><a href="#Luke.18.26" class="verse-number">26</a></sup> Ті ж, що чули, спитали: Хто ж тоді може спастися?</p>
  <p class="verse" id="Luke.18.27"><sup><a href="#Luke.18.27" class="verse-number">27</a></sup> А Він відповів: Неможливеє людям можливе для Бога!</p>
  <p class="verse" id="Luke.18.28"><sup><a href="#Luke.18.28" class="verse-number">28</a></sup> І промовив Петро: От усе ми покинули, та й пішли за Тобою слідом.</p>
  <p class="verse" id="Luke.18.29"><sup><a href="#Luke.18.29" class="verse-number">29</a></sup> А Ісус відказав їм: Поправді кажу вам: Немає такого, щоб покинув свій дім, або дружину, чи братів, чи батьків, чи дітей ради Божого Царства,</p>
  <p class="verse" id="Luke.18.30"><sup><a href="#Luke.18.30" class="verse-number">30</a></sup> і не одержав би значно більш цього часу, а в віці наступнім життя вічне.</p>
  <p class="verse" id="Luke.18.31"><sup><a href="#Luke.18.31" class="verse-number">31</a></sup> І, взявши Дванадцятьох, промовив до них: Оце в Єрусалим ми йдемо, і все здійсниться, що писали Пророки про Людського Сина.</p>
  <p class="verse" id="Luke.18.32"><sup><a href="#Luke.18.32" class="verse-number">32</a></sup> Бо Він виданий буде поганам, і буде осміяний, і покривджений, і опльований,</p>
  <p class="verse" id="Luke.18.33"><sup><a href="#Luke.18.33" class="verse-number">33</a></sup> і, збичувавши, уб'ють Його, але третього дня Він воскресне!</p>
  <p class="verse" id="Luke.18.34"><sup><a href="#Luke.18.34" class="verse-number">34</a></sup> Та з цього нічого вони не збагнули, і ця річ перед ними закрита була, і сказаного вони не розуміли.</p>
  <p class="verse" id="Luke.18.35"><sup><a href="#Luke.18.35" class="verse-number">35</a></sup> І сталось, як Він наближався був до Єрихону, один невидющий сидів при дорозі й просив.</p>
  <p class="verse" id="Luke.18.36"><sup><a href="#Luke.18.36" class="verse-number">36</a></sup> А коли він прочув, що проходить народ, то спитався: Що це таке?</p>
  <p class="verse" id="Luke.18.37"><sup><a href="#Luke.18.37" class="verse-number">37</a></sup> А йому відказали, що проходить Ісус Назарянин.</p>
  <p class="verse" id="Luke.18.38"><sup><a href="#Luke.18.38" class="verse-number">38</a></sup> І став він кричати й казати: Ісусе, Сину Давидів, змилуйся надо мною!</p>
  <p class="verse" id="Luke.18.39"><sup><a href="#Luke.18.39" class="verse-number">39</a></sup> А ті, що попереду йшли, сварились на нього, щоб він замовк, а він іще більше кричав: Сину Давидів, змилуйся надо мною!</p>
  <p class="verse" id="Luke.18.40"><sup><a href="#Luke.18.40" class="verse-number">40</a></sup> І спинився Ісус, і привести його до Себе звелів. А коли той наблизивсь до Нього, то Він запитався його:</p>
  <p class="verse" id="Luke.18.41"><sup><a href="#Luke.18.41" class="verse-number">41</a></sup> Що ти хочеш, щоб зробив Я тобі? А той відповів: Господи, нехай стану видющим!</p>
  <p class="verse" id="Luke.18.42"><sup><a href="#Luke.18.42" class="verse-number">42</a></sup> Ісус же до нього сказав. Стань видющий! Твоя віра спасла тебе!</p>
  <p class="verse" id="Luke.18.43"><sup><a href="#Luke.18.43" class="verse-number">43</a></sup> І зараз видющим той став, і пішов вслід за Ним, прославляючи Бога. А всі люди, бачивши це, віддали хвалу Богові.</p>
  <h2>Chapter 19</h2>
  <p class="verse" id="Luke.19.1"><sup><a href="#Luke.19.1" class="verse-number">1</a></sup> І, ввійшовши Ісус, переходив через Єрихон.</p>
  <p class="verse" id="Luke.19.2"><sup><a href="#Luke.19.2" class="verse-number">2</a></sup> І ось чоловік, що звався Закхей, він був старший над митниками, і був багатий,</p>
  <p class="verse" id="Luke.19.3"><sup><a href="#Luke.19.3" class="verse-number">3</a></sup> бажав бачити Ісуса, хто Він, але з-за народу не міг, бо малий був на зріст.</p>
  <p class="verse" id="Luke.19.4"><sup><a href="#Luke.19.4" class="verse-number">4</a></sup> І, забігши вперед, він виліз на фіґове дерево, щоб бачити Його, бо Він мав побіч нього проходити.</p>
  <p class="verse" id="Luke.19.5"><sup><a href="#Luke.19.5" class="verse-number">5</a></sup> А коли на це місце Ісус підійшов, то поглянув угору до нього й промовив: Закхею, зійди зараз додолу, бо сьогодні потрібно Мені бути в домі твоїм!</p>
  <p class="verse" id="Luke.19.6"><sup><a href="#Luke.19.6" class="verse-number">6</a></sup> І той зараз додолу ізліз, і прийняв Його з радістю.</p>
  <p class="verse" id="Luke.19.7"><sup><a href="#Luke.19.7" class="verse-number">7</a></sup> А всі, як побачили це, почали нарікати, і казали: Він до грішного мужа в гостину зайшов!</p>
  <p class="verse" id="Luke.19.8"><sup><a href="#Luke.19.8" class="verse-number">8</a></sup> Став же Закхей та й промовив до Господа: Господи, половину маєтку свого я віддам ось убогим, а коли кого скривдив був чим, верну вчетверо.</p>
  <p class="verse" id="Luke.19.9"><sup><a href="#Luke.19.9" class="verse-number">9</a></sup> Ісус же промовив до нього: Сьогодні на дім цей спасіння прийшло, бо й він син Авраамів.</p>
  <p class="verse" id="Luke.19.10"><sup><a href="#Luke.19.10" class="verse-number">10</a></sup> Син бо Людський прийшов, щоб знайти та спасти, що загинуло!</p>
  <p class="verse" id="Luke.19.11"><sup><a href="#Luke.19.11" class="verse-number">11</a></sup> Коли ж вони слухали це, розповів Він іще одну притчу, бо Він був недалеко від Єрусалиму, вони ж думали, що об'явиться Боже Царство тепер.</p>
  <p class="verse" id="Luke.19.12"><sup><a href="#Luke.19.12" class="verse-number">12</a></sup> Отож Він сказав: Один чоловік, роду славного, відправлявся в далеку країну, щоб царство прийняти й вернутись.</p>
  <p class="verse" id="Luke.19.13"><sup><a href="#Luke.19.13" class="verse-number">13</a></sup> І покликав він десятьох своїх рабів, дав їм десять мін, і сказав їм: Торгуйте, аж поки вернуся.</p>
  <p class="verse" id="Luke.19.14"><sup><a href="#Luke.19.14" class="verse-number">14</a></sup> Та його громадяни його ненавиділи, і послали посланців услід за ним, кажучи: Не хочемо, щоб він був над нами царем.</p>
  <p class="verse" id="Luke.19.15"><sup><a href="#Luke.19.15" class="verse-number">15</a></sup> І сталось, коли він вернувся, як царство прийняв, то звелів поскликати рабів, яким срібло роздав, щоб довідатися, хто що набув.</p>
  <p class="verse" id="Luke.19.16"><sup><a href="#Luke.19.16" class="verse-number">16</a></sup> І перший прийшов і сказав: Пане, міна твоя принесла десять мін.</p>
  <p class="verse" id="Luke.19.17"><sup><a href="#Luke.19.17" class="verse-number">17</a></sup> І відказав він йому: Гаразд, рабе добрий! Ти в малому був вірний, володій десятьма містами.</p>
  <p class="verse" id="Luke.19.18"><sup><a href="#Luke.19.18" class="verse-number">18</a></sup> І другий прийшов і сказав: Пане, твоя міна п'ять мін принесла.</p>
  <p class="verse" id="Luke.19.19"><sup><a href="#Luke.19.19" class="verse-number">19</a></sup> Він же сказав і тому: Будь і ти над п'ятьма містами.</p>
  <p class="verse" id="Luke.19.20"><sup><a href="#Luke.19.20" class="verse-number">20</a></sup> І ще інший прийшов і сказав: Пане, ось міна твоя, що я мав її сховану в хустці.</p>
  <p class="verse" id="Luke.19.21"><sup><a href="#Luke.19.21" class="verse-number">21</a></sup> Я бо боявся тебе, ти ж бо людина жорстока: береш, чого не поклав, і жнеш, чого не посіяв.</p>
  <p class="verse" id="Luke.19.22"><sup><a href="#Luke.19.22" class="verse-number">22</a></sup> І відказав той йому: Устами твоїми, злий рабе, суджу я тебе! Ти знав, що я жорстока людина, беру, чого не поклав, і жну, чого не посіяв.</p>
  <p class="verse" id="Luke.19.23"><sup><a href="#Luke.19.23" class="verse-number">23</a></sup> Чому ж не віддав ти міняльникам срібла мого, і я, повернувшись, узяв би своє із прибутком?</p>
  <p class="verse" id="Luke.19.24"><sup><a href="#Luke.19.24" class="verse-number">24</a></sup> І сказав він присутнім: Візьміть міну від нього, та дайте тому, хто десять мін має.</p>
  <p class="verse" id="Luke.19.25"><sup><a href="#Luke.19.25" class="verse-number">25</a></sup> І відказали йому: Пане, він десять мін має.</p>
  <p class="verse" id="Luke.19.26"><sup><a href="#Luke.19.26" class="verse-number">26</a></sup> Говорю бо я вам: Кожному, хто має, то дасться йому, хто ж не має, забереться від нього і те, що він має.</p>
  <p class="verse" id="Luke.19.27"><sup><a href="#Luke.19.27" class="verse-number">27</a></sup> А тих ворогів моїх, які не хотіли, щоб царював я над ними, приведіте сюди, і на очах моїх їх повбивайте.</p>
  <p class="verse" id="Luke.19.28"><sup><a href="#Luke.19.28" class="verse-number">28</a></sup> А як це оповів, Він далі пішов, простуючи в Єрусалим.</p>
  <p class="verse" id="Luke.19.29"><sup><a href="#Luke.19.29" class="verse-number">29</a></sup> І ото, як наблизився до Вітфагії й Віфанії, на горі, що Оливною зветься, Він двох учнів послав,</p>
  <p class="verse" id="Luke.19.30"><sup><a href="#Luke.19.30" class="verse-number">30</a></sup> наказуючи: Ідіть у село, яке перед вами; увійшовши до нього, знайдете прив'язане осля, що на нього ніколи ніхто із людей не сідав. Відв'яжіть його, і приведіть.</p>
  <p class="verse" id="Luke.19.31"><sup><a href="#Luke.19.31" class="verse-number">31</a></sup> Коли ж вас хто спитає: Нащо відв'язуєте?, відкажіть тому так: Господь потребує його.</p>
  <p class="verse" id="Luke.19.32"><sup><a href="#Luke.19.32" class="verse-number">32</a></sup> Посланці ж відійшли, і знайшли, як Він їм був сказав.</p>
  <p class="verse" id="Luke.19.33"><sup><a href="#Luke.19.33" class="verse-number">33</a></sup> А коли осля стали відв'язувати, хазяї його їх запитали: Нащо осля ви відв'язуєте?</p>
  <p class="verse" id="Luke.19.34"><sup><a href="#Luke.19.34" class="verse-number">34</a></sup> Вони ж відказали: Господь потребує його.</p>
  <p class="verse" id="Luke.19.35"><sup><a href="#Luke.19.35" class="verse-number">35</a></sup> І вони привели до Ісуса його, і, поклавши одежу свою на осля, посадили Ісуса.</p>
  <p class="verse" id="Luke.19.36"><sup><a href="#Luke.19.36" class="verse-number">36</a></sup> Коли ж Він їхав, вони простилали одежу свою по дорозі.</p>
  <p class="verse" id="Luke.19.37"><sup><a href="#Luke.19.37" class="verse-number">37</a></sup> А як Він наближався вже до сходу з гори Оливної, то ввесь натовп учнів, радіючи, почав гучним голосом Бога хвалити за всі чуда, що бачили,</p>
  <p class="verse" id="Luke.19.38"><sup><a href="#Luke.19.38" class="verse-number">38</a></sup> кажучи: Благословенний Цар, що йде у Господнє Ім'я! Мир на небесах, і слава на висоті!</p>
  <p class="verse" id="Luke.19.39"><sup><a href="#Luke.19.39" class="verse-number">39</a></sup> А деякі фарисеї з народу сказали до Нього: Учителю, заборони Своїм учням!</p>
  <p class="verse" id="Luke.19.40"><sup><a href="#Luke.19.40" class="verse-number">40</a></sup> А Він їм промовив у відповідь: Кажу вам, що коли ці замовкнуть, то каміння кричатиме!</p>
  <p class="verse" id="Luke.19.41"><sup><a href="#Luke.19.41" class="verse-number">41</a></sup> І коли Він наблизився, і місто побачив, то заплакав за ним,</p>
  <p class="verse" id="Luke.19.42"><sup><a href="#Luke.19.42" class="verse-number">42</a></sup> і сказав: О, якби й ти хоч цього дня пізнало, що потрібне для миру тобі! Та тепер від очей твоїх сховане це.</p>
  <p class="verse" id="Luke.19.43"><sup><a href="#Luke.19.43" class="verse-number">43</a></sup> Бо прийдуть на тебе ті дні, і твої вороги тебе валом оточать, і обляжуть тебе, і стиснуть тебе звідусюди.</p>
  <p class="verse" id="Luke.19.44"><sup><a href="#Luke.19.44" class="verse-number">44</a></sup> І зрівняють з землею тебе, і поб'ють твої діти в тобі, і не позоставлять у тобі каменя на камені, бо не зрозуміло ти часу відвідин твоїх...</p>
  <p class="verse" id="Luke.19.45"><sup><a href="#Luke.19.45" class="verse-number">45</a></sup> А коли Він у храм увійшов, то почав виганяти продавців,</p>
  <p class="verse" id="Luke.19.46"><sup><a href="#Luke.19.46" class="verse-number">46</a></sup> до них кажучи: Написано: Дім Мій дім молитви, а ви з нього зробили печеру розбійників.</p>
  <p class="verse" id="Luke.19.47"><sup><a href="#Luke.19.47" class="verse-number">47</a></sup> І Він кожного дня у храмі навчав. А первосвященики й книжники й найважніші з народу шукали, щоб Його погубити,</p>
  <p class="verse" id="Luke.19.48"><sup><a href="#Luke.19.48" class="verse-number">48</a></sup> але не знаходили, що вчинити Йому, бо ввесь народ горнувся до Нього та слухав Його.</p>
  <h2>Chapter 20</h2>
  <p class="verse" id="Luke.20.1"><sup><a href="#Luke.20.1" class="verse-number">1</a></sup> І сталось одного з тих днів, як навчав Він у храмі людей, та Добру Новину звіщав, прийшли первосвященики й книжники з старшими,</p>
  <p class="verse" id="Luke.20.2"><sup><a href="#Luke.20.2" class="verse-number">2</a></sup> та й до Нього промовили, кажучи: Скажи нам, якою владою Ти чиниш оце? Або хто Тобі владу цю дав?</p>
  <p class="verse" id="Luke.20.3"><sup><a href="#Luke.20.3" class="verse-number">3</a></sup> І промовив до них Він у відповідь: Запитаю й Я вас одну річ, і відповідайте Мені:</p>
  <p class="verse" id="Luke.20.4"><sup><a href="#Luke.20.4" class="verse-number">4</a></sup> Іванове хрищення з неба було, чи від людей?</p>
  <p class="verse" id="Luke.20.5"><sup><a href="#Luke.20.5" class="verse-number">5</a></sup> Вони ж міркували собі й говорили: Коли скажемо: З неба, відкаже: Чого ж ви йому не повірили?</p>
  <p class="verse" id="Luke.20.6"><sup><a href="#Luke.20.6" class="verse-number">6</a></sup> А як скажемо: Від людей, то всі люди камінням поб'ють нас, бо були переконані, що Іван то пророк.</p>
  <p class="verse" id="Luke.20.7"><sup><a href="#Luke.20.7" class="verse-number">7</a></sup> І вони відповіли, що не знають, ізвідки...</p>
  <p class="verse" id="Luke.20.8"><sup><a href="#Luke.20.8" class="verse-number">8</a></sup> А Ісус відказав їм: То й Я не скажу вам, якою владою Я це чиню.</p>
  <p class="verse" id="Luke.20.9"><sup><a href="#Luke.20.9" class="verse-number">9</a></sup> І Він розповідати почав людям притчу оцю. Один чоловік насадив виноградника, і віддав його винарям, та й відбув на час довший.</p>
  <p class="verse" id="Luke.20.10"><sup><a href="#Luke.20.10" class="verse-number">10</a></sup> А певного часу послав він раба до своїх винарів, щоб дали йому частку з плодів виноградника. Та побили його винарі, і відіслали ні з чим.</p>
  <p class="verse" id="Luke.20.11"><sup><a href="#Luke.20.11" class="verse-number">11</a></sup> І знову послав він до них раба іншого, а вони й того збили й зневажили, та й відіслали ні з чим.</p>
  <p class="verse" id="Luke.20.12"><sup><a href="#Luke.20.12" class="verse-number">12</a></sup> І послав він ще третього, а вони й того зранили й вигнали.</p>
  <p class="verse" id="Luke.20.13"><sup><a href="#Luke.20.13" class="verse-number">13</a></sup> Сказав тоді пан виноградника: Що маю робити? Пошлю свого сина улюбленого, може його посоромляться...</p>
  <p class="verse" id="Luke.20.14"><sup><a href="#Luke.20.14" class="verse-number">14</a></sup> Винарі ж, як його вгледіли, міркували собі та казали: Це спадкоємець; ходім, замордуймо його, щоб спадщина наша була.</p>
  <p class="verse" id="Luke.20.15"><sup><a href="#Luke.20.15" class="verse-number">15</a></sup> І вони його вивели за виноградника, та й убили... Що ж зробить їм пан виноградника?</p>
  <p class="verse" id="Luke.20.16"><sup><a href="#Luke.20.16" class="verse-number">16</a></sup> Він прийде та й вигубить цих винарів, виноградника ж іншим віддасть. Слухачі ж повіли: Нехай цього не станеться!</p>
  <p class="verse" id="Luke.20.17"><sup><a href="#Luke.20.17" class="verse-number">17</a></sup> А Він глянув на них та й сказав: Що ж оце, що написане: Камінь, що його будівничі відкинули, той наріжним став каменем!</p>
  <p class="verse" id="Luke.20.18"><sup><a href="#Luke.20.18" class="verse-number">18</a></sup> Кожен, хто впаде на цей камінь розіб'ється, а на кого він сам упаде, то розчавить його.</p>
  <p class="verse" id="Luke.20.19"><sup><a href="#Luke.20.19" class="verse-number">19</a></sup> А книжники й первосвященики руки на Нього хотіли накласти тієї години, але побоялись народу. Бо вони розуміли, що про них Він цю притчу сказав.</p>
  <p class="verse" id="Luke.20.20"><sup><a href="#Luke.20.20" class="verse-number">20</a></sup> І вони слідкували за Ним, і підіслали підглядачів, які праведних із себе вдавали, щоб зловити на слові Його, і Його видати урядові й владі намісника.</p>
  <p class="verse" id="Luke.20.21"><sup><a href="#Luke.20.21" class="verse-number">21</a></sup> І вони запитали Його та сказали: Учителю, знаємо ми, що Ти добре говориш і навчаєш, і не дивишся на обличчя, але наставляєш на Божу дорогу правдиво.</p>
  <p class="verse" id="Luke.20.22"><sup><a href="#Luke.20.22" class="verse-number">22</a></sup> Чи годиться давати податок для кесаря, чи ні?</p>
  <p class="verse" id="Luke.20.23"><sup><a href="#Luke.20.23" class="verse-number">23</a></sup> Знаючи ж їхню хитрість, сказав Він до них: Чого ви Мене випробовуєте?</p>
  <p class="verse" id="Luke.20.24"><sup><a href="#Luke.20.24" class="verse-number">24</a></sup> Покажіте динарія Мені. Чий образ і напис він має? Вони відказали: Кесарів.</p>
  <p class="verse" id="Luke.20.25"><sup><a href="#Luke.20.25" class="verse-number">25</a></sup> А Він їм відказав: Тож віддайте кесареве кесареві, а Богові Боже!</p>
  <p class="verse" id="Luke.20.26"><sup><a href="#Luke.20.26" class="verse-number">26</a></sup> І не могли вони перед людьми зловити на слові Його. І дивувались вони з Його відповіді, та й замовкли.</p>
  <p class="verse" id="Luke.20.27"><sup><a href="#Luke.20.27" class="verse-number">27</a></sup> І підійшли дехто із саддукеїв, що твердять, ніби немає воскресіння, і запитали Його,</p>
  <p class="verse" id="Luke.20.28"><sup><a href="#Luke.20.28" class="verse-number">28</a></sup> та сказали: Учителю, Мойсей написав нам: Як умре кому брат, який має дружину, а помре бездітний, то нехай його брат візьме дружину, і відновить насіння для брата свого.</p>
  <p class="verse" id="Luke.20.29"><sup><a href="#Luke.20.29" class="verse-number">29</a></sup> Було ж сім братів. І перший, узявши дружину, бездітний умер.</p>
  <p class="verse" id="Luke.20.30"><sup><a href="#Luke.20.30" class="verse-number">30</a></sup> І другий узяв був ту дружину, та й той вмер бездітний.</p>
  <p class="verse" id="Luke.20.31"><sup><a href="#Luke.20.31" class="verse-number">31</a></sup> І третій узяв був її, так само й усі семеро, і вони дітей не позоставили, та й повмирали.</p>
  <p class="verse" id="Luke.20.32"><sup><a href="#Luke.20.32" class="verse-number">32</a></sup> А по всіх умерла й жінка.</p>
  <p class="verse" id="Luke.20.33"><sup><a href="#Luke.20.33" class="verse-number">33</a></sup> А в воскресінні котрому із них вона дружиною буде? Бо семеро мали за дружину її.</p>
  <p class="verse" id="Luke.20.34"><sup><a href="#Luke.20.34" class="verse-number">34</a></sup> Ісус же промовив у відповідь їм: Женяться й заміж виходять сини цього віку.</p>
  <p class="verse" id="Luke.20.35"><sup><a href="#Luke.20.35" class="verse-number">35</a></sup> А ті, що будуть достойні того віку й воскресіння з мертвих, не будуть ні женитись, ні заміж виходити,</p>
  <p class="verse" id="Luke.20.36"><sup><a href="#Luke.20.36" class="verse-number">36</a></sup> ні вмерти вже не можуть, бо рівні вони Анголам, і вони сини Божі, синами воскресіння бувши.</p>
  <p class="verse" id="Luke.20.37"><sup><a href="#Luke.20.37" class="verse-number">37</a></sup> А що мертві встають, то й Мойсей показав при кущі, коли він назвав Господа Богом Авраамовим, і Богом Ісаковим, і Богом Якововим.</p>
  <p class="verse" id="Luke.20.38"><sup><a href="#Luke.20.38" class="verse-number">38</a></sup> Бог же не є Богом мертвих, а живих, бо всі в Нього живуть.</p>
  <p class="verse" id="Luke.20.39"><sup><a href="#Luke.20.39" class="verse-number">39</a></sup> Дехто ж із книжників відповіли та сказали: Учителю, Ти добре сказав!</p>
  <p class="verse" id="Luke.20.40"><sup><a href="#Luke.20.40" class="verse-number">40</a></sup> І вже не насмілювалися питати Його ні про що.</p>
  <p class="verse" id="Luke.20.41"><sup><a href="#Luke.20.41" class="verse-number">41</a></sup> І сказав Він до них: Як то кажуть, що Христос син Давидів?</p>
  <p class="verse" id="Luke.20.42"><sup><a href="#Luke.20.42" class="verse-number">42</a></sup> Таж Давид сам говорить у книзі Псалмів: Промовив Господь Господеві моєму: сядь праворуч Мене,</p>
  <p class="verse" id="Luke.20.43"><sup><a href="#Luke.20.43" class="verse-number">43</a></sup> поки не покладу Я Твоїх ворогів підніжком ногам Твоїм!</p>
  <p class="verse" id="Luke.20.44"><sup><a href="#Luke.20.44" class="verse-number">44</a></sup> Отже, Давид Його Господом зве, як же Він йому син?</p>
  <p class="verse" id="Luke.20.45"><sup><a href="#Luke.20.45" class="verse-number">45</a></sup> І, як увесь народ слухав, Він промовив до учнів Своїх:</p>
  <p class="verse" id="Luke.20.46"><sup><a href="#Luke.20.46" class="verse-number">46</a></sup> Стережіться книжників, що хочуть у довгих одежах ходити, і люблять привіти на ринках, і перші лавки в синагогах, і перші місця на бенкетах,</p>
  <p class="verse" id="Luke.20.47"><sup><a href="#Luke.20.47" class="verse-number">47</a></sup> що вдовині хати поїдають, і моляться довго напоказ, вони тяжче осудження приймуть!</p>
  <h2>Chapter 21</h2>
  <p class="verse" id="Luke.21.1"><sup><a href="#Luke.21.1" class="verse-number">1</a></sup> І поглянув Він угору, і побачив заможних, що кидали дари свої до скарбниці.</p>
  <p class="verse" id="Luke.21.2"><sup><a href="#Luke.21.2" class="verse-number">2</a></sup> Побачив і вбогу вдовицю одну, що дві лепті туди вона вкинула.</p>
  <p class="verse" id="Luke.21.3"><sup><a href="#Luke.21.3" class="verse-number">3</a></sup> І сказав Він: Поправді кажу вам, що ця вбога вдовиця вкинула більше за всіх!</p>
  <p class="verse" id="Luke.21.4"><sup><a href="#Luke.21.4" class="verse-number">4</a></sup> Бо всі клали від лишка свого в дар Богові, а вона поклала з убозтва свого ввесь прожиток, що мала...</p>
  <p class="verse" id="Luke.21.5"><sup><a href="#Luke.21.5" class="verse-number">5</a></sup> Коли ж дехто казав про храм, що прикрашений дорогоцінним камінням та дарами, тоді Він прорік:</p>
  <p class="verse" id="Luke.21.6"><sup><a href="#Luke.21.6" class="verse-number">6</a></sup> Надійдуть ті дні, коли з того, що бачите, не зостанеться й каменя на камені, який не зруйнується...</p>
  <p class="verse" id="Luke.21.7"><sup><a href="#Luke.21.7" class="verse-number">7</a></sup> І запитали Його та сказали: Учителю, коли ж оце станеться? І, яка буде ознака, коли має початися це?</p>
  <p class="verse" id="Luke.21.8"><sup><a href="#Luke.21.8" class="verse-number">8</a></sup> Він же промовив: Стережіться, щоб вас хто не звів. Бо багато-хто прийдуть в Ім'я Моє, кажучи: Це Я, і Час наблизився. Та за ними не йдіть!</p>
  <p class="verse" id="Luke.21.9"><sup><a href="#Luke.21.9" class="verse-number">9</a></sup> І, як про війни та розрухи почуєте ви, не лякайтесь, бо перш статись належить тому. Але це не кінець ще.</p>
  <p class="verse" id="Luke.21.10"><sup><a href="#Luke.21.10" class="verse-number">10</a></sup> Тоді промовляв Він до них: Повстане народ на народ, і царство на царство.</p>
  <p class="verse" id="Luke.21.11"><sup><a href="#Luke.21.11" class="verse-number">11</a></sup> І будуть землетруси великі та голод, та помір місцями, і страшні та великі ознаки на небі.</p>
  <p class="verse" id="Luke.21.12"><sup><a href="#Luke.21.12" class="verse-number">12</a></sup> Але перед усім тим накладуть на вас руки свої, і переслідувати будуть, і видаватимуть вас у синагоги й в'язниці, і поведуть вас до царів та правителів через Ім'я Моє.</p>
  <p class="verse" id="Luke.21.13"><sup><a href="#Luke.21.13" class="verse-number">13</a></sup> Але це стане вам на свідоцтво.</p>
  <p class="verse" id="Luke.21.14"><sup><a href="#Luke.21.14" class="verse-number">14</a></sup> Отож, покладіть у серця свої наперед не гадати, що будете відповідати,</p>
  <p class="verse" id="Luke.21.15"><sup><a href="#Luke.21.15" class="verse-number">15</a></sup> бо дам Я вам мову та мудрість, що не зможуть противитись чи суперечити їй всі противники ваші.</p>
  <p class="verse" id="Luke.21.16"><sup><a href="#Luke.21.16" class="verse-number">16</a></sup> І будуть вас видавати і батьки, і брати, і рідня, і друзі, а декому з вас заподіють і смерть.</p>
  <p class="verse" id="Luke.21.17"><sup><a href="#Luke.21.17" class="verse-number">17</a></sup> І за Ім'я Моє будуть усі вас ненавидіти.</p>
  <p class="verse" id="Luke.21.18"><sup><a href="#Luke.21.18" class="verse-number">18</a></sup> Але й волосина вам із голови не загине!</p>
  <p class="verse" id="Luke.21.19"><sup><a href="#Luke.21.19" class="verse-number">19</a></sup> Терпеливістю вашою душі свої ви здобудете.</p>
  <p class="verse" id="Luke.21.20"><sup><a href="#Luke.21.20" class="verse-number">20</a></sup> А коли ви побачите Єрусалим, військом оточений, тоді знайте, що до нього наблизилося спустошення.</p>
  <p class="verse" id="Luke.21.21"><sup><a href="#Luke.21.21" class="verse-number">21</a></sup> Тоді ті, хто в Юдеї, нехай у гори втікають; хто ж у середині міста, нехай вийдуть; хто ж в околицях, хай не вертаються в нього!</p>
  <p class="verse" id="Luke.21.22"><sup><a href="#Luke.21.22" class="verse-number">22</a></sup> Бо то будуть дні помсти, щоб виконалося все написане.</p>
  <p class="verse" id="Luke.21.23"><sup><a href="#Luke.21.23" class="verse-number">23</a></sup> Горе ж вагітним та тим, хто годує грудьми, у ті дні, бо буде велика нужда на землі та гнів над цим людом!</p>
  <p class="verse" id="Luke.21.24"><sup><a href="#Luke.21.24" class="verse-number">24</a></sup> І поляжуть під гострим мечем, і заберуть до неволі поміж усі народи, і погани топтатимуть Єрусалим, аж поки не скінчиться час тих поган...</p>
  <p class="verse" id="Luke.21.25"><sup><a href="#Luke.21.25" class="verse-number">25</a></sup> І будуть ознаки на сонці, і місяці, і зорях, і тривога людей на землі, і збентеження від шуму моря та хвиль,</p>
  <p class="verse" id="Luke.21.26"><sup><a href="#Luke.21.26" class="verse-number">26</a></sup> коли люди будуть мертвіти від страху й чекання того, що йде на ввесь світ, бо сили небесні порушаться.</p>
  <p class="verse" id="Luke.21.27"><sup><a href="#Luke.21.27" class="verse-number">27</a></sup> І побачать тоді Сина Людського, що йтиме на хмарах із силою й великою славою!</p>
  <p class="verse" id="Luke.21.28"><sup><a href="#Luke.21.28" class="verse-number">28</a></sup> Коли ж стане збуватися це, то випростуйтесь, і підійміть свої голови, бо зближається ваше визволення!</p>
  <p class="verse" id="Luke.21.29"><sup><a href="#Luke.21.29" class="verse-number">29</a></sup> І розповів Він їм притчу: Погляньте на фіґове дерево, і на всілякі дерева:</p>
  <p class="verse" id="Luke.21.30"><sup><a href="#Luke.21.30" class="verse-number">30</a></sup> як вони вже розпукуються, то, бачивши це, самі знаєте, що близько вже літо.</p>
  <p class="verse" id="Luke.21.31"><sup><a href="#Luke.21.31" class="verse-number">31</a></sup> Так і ви, як побачите, що діється це, то знайте, що Боже Царство вже близько!</p>
  <p class="verse" id="Luke.21.32"><sup><a href="#Luke.21.32" class="verse-number">32</a></sup> Поправді кажу вам: Не перейде цей рід, аж усе оце станеться.</p>
  <p class="verse" id="Luke.21.33"><sup><a href="#Luke.21.33" class="verse-number">33</a></sup> Небо й земля проминуться, але не минуться слова Мої!</p>
  <p class="verse" id="Luke.21.34"><sup><a href="#Luke.21.34" class="verse-number">34</a></sup> Уважайте ж на себе, щоб ваші серця не обтяжувалися ненажерством та п'янством, і життєвими клопотами, і щоб день той на вас не прийшов несподівано,</p>
  <p class="verse" id="Luke.21.35"><sup><a href="#Luke.21.35" class="verse-number">35</a></sup> немов сітка; бо він прийде на всіх, що живуть на поверхні всієї землі.</p>
  <p class="verse" id="Luke.21.36"><sup><a href="#Luke.21.36" class="verse-number">36</a></sup> Тож пильнуйте, і кожного часу моліться, щоб змогли ви уникнути всього того, що має відбутись, та стати перед Сином Людським!</p>
  <p class="verse" id="Luke.21.37"><sup><a href="#Luke.21.37" class="verse-number">37</a></sup> За дня ж Він у храмі навчав, а на ніч виходив та перебував на горі, що зветься Оливна.</p>
  <p class="verse" id="Luke.21.38"><sup><a href="#Luke.21.38" class="verse-number">38</a></sup> А зранку всі люди до Нього приходили в храм, щоб послухати Його.</p>
  <h2>Chapter 22</h2>
  <p class="verse" id="Luke.22.1"><sup><a href="#Luke.22.1" class="verse-number">1</a></sup> Наближалося ж свято Опрісноків, що Пасхою зветься.</p>
  <p class="verse" id="Luke.22.2"><sup><a href="#Luke.22.2" class="verse-number">2</a></sup> А первосвященики й книжники стали шукати, як би вбити Його, та боялись народу...</p>
  <p class="verse" id="Luke.22.3"><sup><a href="#Luke.22.3" class="verse-number">3</a></sup> Сатана ж увійшов у Юду, званого Іскаріот, одного з Дванадцятьох.</p>
  <p class="verse" id="Luke.22.4"><sup><a href="#Luke.22.4" class="verse-number">4</a></sup> І він пішов, і почав умовлятися з первосвящениками та начальниками, як він видасть Його.</p>
  <p class="verse" id="Luke.22.5"><sup><a href="#Luke.22.5" class="verse-number">5</a></sup> Ті ж зраділи, і погодилися дати йому срібняків.</p>
  <p class="verse" id="Luke.22.6"><sup><a href="#Luke.22.6" class="verse-number">6</a></sup> І він обіцяв, і шукав відповідного часу, щоб їм видати Його без народу...</p>
  <p class="verse" id="Luke.22.7"><sup><a href="#Luke.22.7" class="verse-number">7</a></sup> І настав день Опрісноків, коли пасху приносити в жертву належало.</p>
  <p class="verse" id="Luke.22.8"><sup><a href="#Luke.22.8" class="verse-number">8</a></sup> І послав Він Петра та Івана, говорячи: Підіть, і приготуйте нам пасху, щоб її спожили ми.</p>
  <p class="verse" id="Luke.22.9"><sup><a href="#Luke.22.9" class="verse-number">9</a></sup> А вони запитали Його: Де Ти хочеш, щоб ми приготували?</p>
  <p class="verse" id="Luke.22.10"><sup><a href="#Luke.22.10" class="verse-number">10</a></sup> А Він їм відказав: Ось, як будете входити в місто, стріне вас чоловік, воду несучи у глекові, ідіть за ним аж до дому, куди він увійде.</p>
  <p class="verse" id="Luke.22.11"><sup><a href="#Luke.22.11" class="verse-number">11</a></sup> І скажіть до господаря дому: Учитель питає тебе: Де кімната, в якій споживу зо Своїми учнями пасху?</p>
  <p class="verse" id="Luke.22.12"><sup><a href="#Luke.22.12" class="verse-number">12</a></sup> І він вам покаже велику горницю вистелену: там приготуйте.</p>
  <p class="verse" id="Luke.22.13"><sup><a href="#Luke.22.13" class="verse-number">13</a></sup> І вони відійшли, і знайшли, як Він їм говорив, і зачали там готувати пасху.</p>
  <p class="verse" id="Luke.22.14"><sup><a href="#Luke.22.14" class="verse-number">14</a></sup> А коли настав час, сів до столу, і апостоли з Ним.</p>
  <p class="verse" id="Luke.22.15"><sup><a href="#Luke.22.15" class="verse-number">15</a></sup> І промовив до них: Я дуже бажав спожити цю пасху із вами, перш ніж муки прийму.</p>
  <p class="verse" id="Luke.22.16"><sup><a href="#Luke.22.16" class="verse-number">16</a></sup> Бо кажу вам, що вже споживати не буду її, поки сповниться в Божому Царстві вона.</p>
  <p class="verse" id="Luke.22.17"><sup><a href="#Luke.22.17" class="verse-number">17</a></sup> Узявши ж чашу, і вчинивши подяку, Він промовив: Візьміть її, і поділіть між собою.</p>
  <p class="verse" id="Luke.22.18"><sup><a href="#Luke.22.18" class="verse-number">18</a></sup> Кажу ж вам, що віднині не питиму Я від оцього плоду виноградного, доки Божеє Царство не прийде.</p>
  <p class="verse" id="Luke.22.19"><sup><a href="#Luke.22.19" class="verse-number">19</a></sup> Узявши ж хліб і вчинивши подяку, поламав і дав їм, проказуючи: Це тіло Моє, що за вас віддається. Це чиніть на спомин про Мене!</p>
  <p class="verse" id="Luke.22.20"><sup><a href="#Luke.22.20" class="verse-number">20</a></sup> По вечері так само ж і чашу, говорячи: Оця чаша Новий Заповіт у Моїй крові, що за вас проливається.</p>
  <p class="verse" id="Luke.22.21"><sup><a href="#Luke.22.21" class="verse-number">21</a></sup> Та однак, за столом ось зо Мною рука Мого зрадника.</p>
  <p class="verse" id="Luke.22.22"><sup><a href="#Luke.22.22" class="verse-number">22</a></sup> Бо Син Людський іде, як призначено; але горе тому чоловікові, хто Його видає!</p>
  <p class="verse" id="Luke.22.23"><sup><a href="#Luke.22.23" class="verse-number">23</a></sup> А вони почали між собою питати, котрий з них мав би це вчинити?</p>
  <p class="verse" id="Luke.22.24"><sup><a href="#Luke.22.24" class="verse-number">24</a></sup> І сталось між ними й змагання, котрий з них уважатися має за більшого.</p>
  <p class="verse" id="Luke.22.25"><sup><a href="#Luke.22.25" class="verse-number">25</a></sup> Він же промовив до них: Царі народів панують над ними, а ті, що ними володіють, доброчинцями звуться.</p>
  <p class="verse" id="Luke.22.26"><sup><a href="#Luke.22.26" class="verse-number">26</a></sup> Але не так ви: хто найбільший між вами, нехай буде, як менший, а начальник як службовець.</p>
  <p class="verse" id="Luke.22.27"><sup><a href="#Luke.22.27" class="verse-number">27</a></sup> Бо хто більший: чи той, хто сидить при столі, чи хто прислуговує? Чи не той, хто сидить при столі? А Я серед вас, як службовець.</p>
  <p class="verse" id="Luke.22.28"><sup><a href="#Luke.22.28" class="verse-number">28</a></sup> Ви ж оті, що перетривали зо Мною в спокусах Моїх,</p>
  <p class="verse" id="Luke.22.29"><sup><a href="#Luke.22.29" class="verse-number">29</a></sup> і Я вам заповітую Царство, як Отець Мій Мені заповів,</p>
  <p class="verse" id="Luke.22.30"><sup><a href="#Luke.22.30" class="verse-number">30</a></sup> щоб ви в Царстві Моїм споживали й пили за столом Моїм, і щоб ви на престолах засіли судити дванадцять племен Ізраїлевих.</p>
  <p class="verse" id="Luke.22.31"><sup><a href="#Luke.22.31" class="verse-number">31</a></sup> І промовив Господь: Симоне, Симоне, ось сатана жадав вас, щоб вас пересіяти, мов ту пшеницю.</p>
  <p class="verse" id="Luke.22.32"><sup><a href="#Luke.22.32" class="verse-number">32</a></sup> Я ж молився за тебе, щоб не зменшилась віра твоя; ти ж колись, як навернешся, зміцни браттю свою!</p>
  <p class="verse" id="Luke.22.33"><sup><a href="#Luke.22.33" class="verse-number">33</a></sup> А той відказав Йому: Господи, я з Тобою готовий іти до в'язниці й на смерть!</p>
  <p class="verse" id="Luke.22.34"><sup><a href="#Luke.22.34" class="verse-number">34</a></sup> Він же прорік: Говорю тобі, Петре, півень не заспіває сьогодні, як ти тричі зречешся, що не знаєш Мене...</p>
  <p class="verse" id="Luke.22.35"><sup><a href="#Luke.22.35" class="verse-number">35</a></sup> І Він їм сказав: Як Я вас посилав без калитки, і без торби, і без сандаль, чи вам бракувало чого? Вони ж відказали: Нічого.</p>
  <p class="verse" id="Luke.22.36"><sup><a href="#Luke.22.36" class="verse-number">36</a></sup> А тепер каже їм хто має калитку, нехай візьме, теж і торбу; хто ж не має, нехай продасть одіж свою та й купить меча.</p>
  <p class="verse" id="Luke.22.37"><sup><a href="#Luke.22.37" class="verse-number">37</a></sup> Говорю бо Я вам, що виконатися на Мені має й це ось написане: До злочинців Його зараховано. Бо те, що про Мене, виконується.</p>
  <p class="verse" id="Luke.22.38"><sup><a href="#Luke.22.38" class="verse-number">38</a></sup> І сказали вони: Господи, ось тут два мечі. А Він їм відказав: Досить!</p>
  <p class="verse" id="Luke.22.39"><sup><a href="#Luke.22.39" class="verse-number">39</a></sup> І Він вийшов, і пішов за звичаєм на гору Оливну. А за Ним пішли учні Його.</p>
  <p class="verse" id="Luke.22.40"><sup><a href="#Luke.22.40" class="verse-number">40</a></sup> А прийшовши на місце, сказав їм: Моліться, щоб не впасти в спокусу.</p>
  <p class="verse" id="Luke.22.41"><sup><a href="#Luke.22.41" class="verse-number">41</a></sup> А Він Сам, відійшовши від них, як докинути каменем, на коліна припав та й молився,</p>
  <p class="verse" id="Luke.22.42"><sup><a href="#Luke.22.42" class="verse-number">42</a></sup> благаючи: Отче, як волієш, пронеси мимо Мене цю чашу! Та проте не Моя, а Твоя нехай станеться воля!...</p>
  <p class="verse" id="Luke.22.43"><sup><a href="#Luke.22.43" class="verse-number">43</a></sup> І Ангол із неба з'явився до Нього, і додавав Йому сили.</p>
  <p class="verse" id="Luke.22.44"><sup><a href="#Luke.22.44" class="verse-number">44</a></sup> А як був у смертельній тривозі, ще пильніш Він молився. І піт Його став, немов каплі крови, що спливали на землю...</p>
  <p class="verse" id="Luke.22.45"><sup><a href="#Luke.22.45" class="verse-number">45</a></sup> І, підвівшись з молитви, Він до учнів прийшов, і знайшов їх, що спали з журби...</p>
  <p class="verse" id="Luke.22.46"><sup><a href="#Luke.22.46" class="verse-number">46</a></sup> І промовив до них: Чого ви спите? Уставайте й моліться, щоб не впасти в спокусу!</p>
  <p class="verse" id="Luke.22.47"><sup><a href="#Luke.22.47" class="verse-number">47</a></sup> І, коли Він іще говорив, ось народ з'явився, і один із Дванадцятьох, що Юдою зветься, ішов перед ними. І він підійшов до Ісуса, щоб поцілувати Його. Бо він знака їм дав був: кого я поцілую, то Він!</p>
  <p class="verse" id="Luke.22.48"><sup><a href="#Luke.22.48" class="verse-number">48</a></sup> Ісус же промовив до нього: Чи оце поцілунком ти, Юдо, видаєш Сина Людського?</p>
  <p class="verse" id="Luke.22.49"><sup><a href="#Luke.22.49" class="verse-number">49</a></sup> А ті, що були з Ним, як побачили, що має статись, сказали Йому: Господи, чи мечем нам не вдарити?</p>
  <p class="verse" id="Luke.22.50"><sup><a href="#Luke.22.50" class="verse-number">50</a></sup> І, один із них рубонув раба первосвященикового, та й відтяв праве вухо йому.</p>
  <p class="verse" id="Luke.22.51"><sup><a href="#Luke.22.51" class="verse-number">51</a></sup> Та Ісус відізвався й сказав: Лишіть, уже досить! І, доторкнувшись до вуха його, уздоровив його.</p>
  <p class="verse" id="Luke.22.52"><sup><a href="#Luke.22.52" class="verse-number">52</a></sup> А до первосвящеників і влади сторожі храму та старших, що прийшли проти Нього, промовив Ісус: Немов на розбійника вийшли з мечами та киями...</p>
  <p class="verse" id="Luke.22.53"><sup><a href="#Luke.22.53" class="verse-number">53</a></sup> Як щоденно Я з вами у храмі бував, не піднесли на Мене ви рук. Та це ваша година тепер, і влада темряви...</p>
  <p class="verse" id="Luke.22.54"><sup><a href="#Luke.22.54" class="verse-number">54</a></sup> А схопивши Його, повели й привели у дім первосвященика. Петро ж здалека йшов слідкома.</p>
  <p class="verse" id="Luke.22.55"><sup><a href="#Luke.22.55" class="verse-number">55</a></sup> Як розклали ж огонь серед двору, і вкупі сиділи, сидів і Петро поміж ними.</p>
  <p class="verse" id="Luke.22.56"><sup><a href="#Luke.22.56" class="verse-number">56</a></sup> А служниця одна його вгледіла, як сидів коло світла, і, придивившись до нього, сказала: І цей був із Ним!</p>
  <p class="verse" id="Luke.22.57"><sup><a href="#Luke.22.57" class="verse-number">57</a></sup> І відрікся від Нього він, твердячи: Не знаю я, жінко, Його!</p>
  <p class="verse" id="Luke.22.58"><sup><a href="#Luke.22.58" class="verse-number">58</a></sup> Незабаром же другий побачив його та й сказав: І ти від отих. А Петро відказав: Ні, чоловіче!...</p>
  <p class="verse" id="Luke.22.59"><sup><a href="#Luke.22.59" class="verse-number">59</a></sup> І як часу минуло з годину, хтось інший твердив і казав: Поправді, і цей був із Ним, бо він галілеянин.</p>
  <p class="verse" id="Luke.22.60"><sup><a href="#Luke.22.60" class="verse-number">60</a></sup> А Петро відказав: Чоловіче, не відаю, про що ти говориш... І зараз, як іще говорив він, півень заспівав.</p>
  <p class="verse" id="Luke.22.61"><sup><a href="#Luke.22.61" class="verse-number">61</a></sup> І Господь обернувся й подививсь на Петра. А Петро згадав слово Господнє, як сказав Він йому: Перше, ніж заспіває півень, відречешся ти тричі від Мене.</p>
  <p class="verse" id="Luke.22.62"><sup><a href="#Luke.22.62" class="verse-number">62</a></sup> І, вийшовши звідти, він гірко заплакав!</p>
  <p class="verse" id="Luke.22.63"><sup><a href="#Luke.22.63" class="verse-number">63</a></sup> А люди, які ув'язнили Ісуса, знущалися з Нього та били.</p>
  <p class="verse" id="Luke.22.64"><sup><a href="#Luke.22.64" class="verse-number">64</a></sup> І, закривши Його, вони били Його по обличчі, і питали Його, приговорюючи: Пророкуй, хто то вдарив Тебе?</p>
  <p class="verse" id="Luke.22.65"><sup><a href="#Luke.22.65" class="verse-number">65</a></sup> І багато інших богозневаг говорили на Нього вони...</p>
  <p class="verse" id="Luke.22.66"><sup><a href="#Luke.22.66" class="verse-number">66</a></sup> А коли настав день, то зібралися старші народу, первосвященики й книжники, і повели Його в синедріон свій,</p>
  <p class="verse" id="Luke.22.67"><sup><a href="#Luke.22.67" class="verse-number">67</a></sup> і казали: Коли Ти Христос, скажи нам. А Він їм відповів: Коли Я вам скажу, не повірите ви.</p>
  <p class="verse" id="Luke.22.68"><sup><a href="#Luke.22.68" class="verse-number">68</a></sup> А коли й поспитаю вас Я, не дасте Мені відповіді.</p>
  <p class="verse" id="Luke.22.69"><sup><a href="#Luke.22.69" class="verse-number">69</a></sup> Незабаром Син Людський сидітиме по правиці сили Божої!</p>
  <p class="verse" id="Luke.22.70"><sup><a href="#Luke.22.70" class="verse-number">70</a></sup> Тоді всі запитали: То Ти Божий Син? А Він їм відповів: Самі кажете ви, що то Я...</p>
  <p class="verse" id="Luke.22.71"><sup><a href="#Luke.22.71" class="verse-number">71</a></sup> А вони відказали: Нащо потрібні ще свідки для нас? Бо ми чули самі з Його уст!</p>
  <h2>Chapter 23</h2>
  <p class="verse" id="Luke.23.1"><sup><a href="#Luke.23.1" class="verse-number">1</a></sup> І знялися всі їхні збори, і повели до Пилата Його.</p>
  <p class="verse" id="Luke.23.2"><sup><a href="#Luke.23.2" class="verse-number">2</a></sup> І зачали оскаржати Його й говорити: Ми ствердили, що Цей ворохобить народ наш, і забороняє податок давати кесареві, та й говорить, що Він, Христос Цар.</p>
  <p class="verse" id="Luke.23.3"><sup><a href="#Luke.23.3" class="verse-number">3</a></sup> І Пилат запитав Його, кажучи: Чи Ти Цар Юдейський? А Він відказав йому в відповідь: Сам ти кажеш...</p>
  <p class="verse" id="Luke.23.4"><sup><a href="#Luke.23.4" class="verse-number">4</a></sup> І Пилат сказав первосвященикам та до народу: Я не знаходжу жадної провини в Цій Людині.</p>
  <p class="verse" id="Luke.23.5"><sup><a href="#Luke.23.5" class="verse-number">5</a></sup> А вони намагались, говорячи: Він бунтує народ, навчаючи в усій Юдеї, від Галілеї почавши аж посі.</p>
  <p class="verse" id="Luke.23.6"><sup><a href="#Luke.23.6" class="verse-number">6</a></sup> А Пилат, вчувши про Галілею, спитав: Хіба Він галілеянин?</p>
  <p class="verse" id="Luke.23.7"><sup><a href="#Luke.23.7" class="verse-number">7</a></sup> І, дізнавшись, що Він із влади Ірода, відіслав Його Іродові, бо той в Єрусалимі також перебував тими днями.</p>
  <p class="verse" id="Luke.23.8"><sup><a href="#Luke.23.8" class="verse-number">8</a></sup> Коли ж Ірод побачив Ісуса, то дуже зрадів, бо він від давнього часу бажав Його бачити, багато за Нього чував, і сподівався побачити чудо яке, що буває від Нього.</p>
  <p class="verse" id="Luke.23.9"><sup><a href="#Luke.23.9" class="verse-number">9</a></sup> І багато питався Його, та нічого не відповідав Він йому.</p>
  <p class="verse" id="Luke.23.10"><sup><a href="#Luke.23.10" class="verse-number">10</a></sup> І стояли тут первосвященики й книжники, та завзято Його оскаржали.</p>
  <p class="verse" id="Luke.23.11"><sup><a href="#Luke.23.11" class="verse-number">11</a></sup> Тоді Ірод із військом своїм ізневажив Його й насміявся, зодягнувши Його в яснобілу одіж, і відіслав до Пилата Його.</p>
  <p class="verse" id="Luke.23.12"><sup><a href="#Luke.23.12" class="verse-number">12</a></sup> І того дня стали Ірод із Пилатом за приятелів між собою, бо давніш ворожнеча між ними була.</p>
  <p class="verse" id="Luke.23.13"><sup><a href="#Luke.23.13" class="verse-number">13</a></sup> А Пилат скликав первосвящеників, і старшин, і народ,</p>
  <p class="verse" id="Luke.23.14"><sup><a href="#Luke.23.14" class="verse-number">14</a></sup> і промовив до них: Привели ви мені Чоловіка Цього, як того, що бунтує народ. А ось я перед вами розвідав, і не знаходжу в Людині Оцій ані однієї провини такої, про що ви оскаржаєте.</p>
  <p class="verse" id="Luke.23.15"><sup><a href="#Luke.23.15" class="verse-number">15</a></sup> Також Ірод, бо він відіслав Його нам. І ось нічого, що на смерть заслуговувало б, Він не вчинив.</p>
  <p class="verse" id="Luke.23.16"><sup><a href="#Luke.23.16" class="verse-number">16</a></sup> Отже я покараю Його й відпущу.</p>
  <p class="verse" id="Luke.23.17"><sup><a href="#Luke.23.17" class="verse-number">17</a></sup> Бо повинен був їм відпустити одного на свято.</p>
  <p class="verse" id="Luke.23.18"><sup><a href="#Luke.23.18" class="verse-number">18</a></sup> А народ став кричати й казати: Візьми Цього, відпусти ж нам Варавву!</p>
  <p class="verse" id="Luke.23.19"><sup><a href="#Luke.23.19" class="verse-number">19</a></sup> А той за повстання одне, яке сталося в місті, і за вбивство посаджений був до в'язниці.</p>
  <p class="verse" id="Luke.23.20"><sup><a href="#Luke.23.20" class="verse-number">20</a></sup> І знову сказав їм Пилат, хотячи відпустити Ісуса.</p>
  <p class="verse" id="Luke.23.21"><sup><a href="#Luke.23.21" class="verse-number">21</a></sup> Та кричали вони й говорили: Розіпни, розіпни Його!</p>
  <p class="verse" id="Luke.23.22"><sup><a href="#Luke.23.22" class="verse-number">22</a></sup> Він же втретє промовив до них: Яке ж зло вчинив Він? Я нічого, що на смерть заслуговувало б, на Нім не знайшов. Отже я покараю Його й відпущу.</p>
  <p class="verse" id="Luke.23.23"><sup><a href="#Luke.23.23" class="verse-number">23</a></sup> А вони сильним криком свого домагалися, та вимагали розп'ясти Його. І взяв гору крик їхній та первосвящеників.</p>
  <p class="verse" id="Luke.23.24"><sup><a href="#Luke.23.24" class="verse-number">24</a></sup> І Пилат присудив, щоб було, як просили вони:</p>
  <p class="verse" id="Luke.23.25"><sup><a href="#Luke.23.25" class="verse-number">25</a></sup> відпустив їм Варавву, посадженого за повстання та вбивство в в'язницю, за якого просили вони, а Ісуса віддав їхній волі...</p>
  <p class="verse" id="Luke.23.26"><sup><a href="#Luke.23.26" class="verse-number">26</a></sup> І як Його повели, то схопили якогось Симона із Кірінеї, що з поля вертався, і поклали на нього хреста, щоб він ніс за Ісусом!</p>
  <p class="verse" id="Luke.23.27"><sup><a href="#Luke.23.27" class="verse-number">27</a></sup> А за Ним ішов натовп великий людей і жінок, які плакали та голосили за Ним.</p>
  <p class="verse" id="Luke.23.28"><sup><a href="#Luke.23.28" class="verse-number">28</a></sup> А Ісус обернувся до них та й промовив: Дочки єрусалимські, не ридайте за Мною, за собою ридайте й за дітьми своїми!</p>
  <p class="verse" id="Luke.23.29"><sup><a href="#Luke.23.29" class="verse-number">29</a></sup> Бо ось дні настають, коли скажуть: Блаженні неплідні, та утроби, які не родили, і груди, що не годували...</p>
  <p class="verse" id="Luke.23.30"><sup><a href="#Luke.23.30" class="verse-number">30</a></sup> Тоді стануть казати горам: Поспадайте на нас, а узгір'ям: Покрийте нас!</p>
  <p class="verse" id="Luke.23.31"><sup><a href="#Luke.23.31" class="verse-number">31</a></sup> Бо коли таке роблять зеленому дереву, то що буде сухому?</p>
  <p class="verse" id="Luke.23.32"><sup><a href="#Luke.23.32" class="verse-number">32</a></sup> І вели з Ним також двох злочинників інших, щоб убити.</p>
  <p class="verse" id="Luke.23.33"><sup><a href="#Luke.23.33" class="verse-number">33</a></sup> А коли прибули на те місце, що звуть Череповище, розп'яли тут Його та злочинників, одного праворуч, а одного ліворуч.</p>
  <p class="verse" id="Luke.23.34"><sup><a href="#Luke.23.34" class="verse-number">34</a></sup> Ісус же промовив: Отче, відпусти їм, бо не знають, що чинять вони!... А як Його одіж ділили, то кидали жереба.</p>
  <p class="verse" id="Luke.23.35"><sup><a href="#Luke.23.35" class="verse-number">35</a></sup> А люди стояли й дивились... Насміхалися з ними й старшини, говорячи: Він інших спасав, нехай Сам Себе визволить, коли Він Христос, Божий Обранець!</p>
  <p class="verse" id="Luke.23.36"><sup><a href="#Luke.23.36" class="verse-number">36</a></sup> І вояки глузували з Нього: приступаючи, оцет Йому подавали,</p>
  <p class="verse" id="Luke.23.37"><sup><a href="#Luke.23.37" class="verse-number">37</a></sup> і казали: Коли Цар Ти Юдейський, спаси Себе Сам!</p>
  <p class="verse" id="Luke.23.38"><sup><a href="#Luke.23.38" class="verse-number">38</a></sup> Був же й напис над Ним письмом грецьким, латинським і гебрейським написаний: Це Цар Юдейський.</p>
  <p class="verse" id="Luke.23.39"><sup><a href="#Luke.23.39" class="verse-number">39</a></sup> А один із розп'ятих злочинників став зневажати Його й говорити: Чи Ти не Христос? То спаси Себе й нас!</p>
  <p class="verse" id="Luke.23.40"><sup><a href="#Luke.23.40" class="verse-number">40</a></sup> Обізвався ж той другий, і докоряв йому, кажучи: Чи не боїшся ти Бога, коли й сам на те саме засуджений?</p>
  <p class="verse" id="Luke.23.41"><sup><a href="#Luke.23.41" class="verse-number">41</a></sup> Але ми справедливо засуджені, і належну заплату за вчинки свої беремо, Цей же жадного зла не вчинив.</p>
  <p class="verse" id="Luke.23.42"><sup><a href="#Luke.23.42" class="verse-number">42</a></sup> І сказав до Ісуса: Спогадай мене, Господи, коли прийдеш у Царство Своє!</p>
  <p class="verse" id="Luke.23.43"><sup><a href="#Luke.23.43" class="verse-number">43</a></sup> І промовив до нього Ісус: Поправді кажу тобі: ти будеш зо Мною сьогодні в раю!</p>
  <p class="verse" id="Luke.23.44"><sup><a href="#Luke.23.44" class="verse-number">44</a></sup> Наближалася шоста година, і темрява стала по цілій землі аж до години дев'ятої...</p>
  <p class="verse" id="Luke.23.45"><sup><a href="#Luke.23.45" class="verse-number">45</a></sup> І сонце затьмилось, і в храмі завіса роздерлась надвоє...</p>
  <p class="verse" id="Luke.23.46"><sup><a href="#Luke.23.46" class="verse-number">46</a></sup> І, скрикнувши голосом гучним, промовив Ісус: Отче, у руки Твої віддаю Свого духа! І це прорікши, Він духа віддав...</p>
  <p class="verse" id="Luke.23.47"><sup><a href="#Luke.23.47" class="verse-number">47</a></sup> Коли ж сотник побачив, що сталось, він Бога прославив, говорячи: Дійсно праведний був Чоловік Цей!</p>
  <p class="verse" id="Luke.23.48"><sup><a href="#Luke.23.48" class="verse-number">48</a></sup> І ввесь натовп, який зійшовсь на видовище це, як побачив, що сталось, бив у груди себе та вертався...</p>
  <p class="verse" id="Luke.23.49"><sup><a href="#Luke.23.49" class="verse-number">49</a></sup> Усі ж знайомі Його й ті жінки, що прийшли були з Ним із Галілеї, здалека стояли й дивились на це...</p>
  <p class="verse" id="Luke.23.50"><sup><a href="#Luke.23.50" class="verse-number">50</a></sup> І ось муж, на ім'я йому Йосип, що був радником синедріону, людина шановна і праведна,</p>
  <p class="verse" id="Luke.23.51"><sup><a href="#Luke.23.51" class="verse-number">51</a></sup> не пристав він до ради та чину їх, із Ариматеї, юдейського міста, що й сам сподівався Божого Царства,</p>
  <p class="verse" id="Luke.23.52"><sup><a href="#Luke.23.52" class="verse-number">52</a></sup> цей прийшов до Пилата, і тіла Ісусового став просити.</p>
  <p class="verse" id="Luke.23.53"><sup><a href="#Luke.23.53" class="verse-number">53</a></sup> І Йосип, знявши Його, обгорнув плащаницею, і поклав Його в гробі, що в скелі був висічений, і що в ньому ніколи ніхто не лежав.</p>
  <p class="verse" id="Luke.23.54"><sup><a href="#Luke.23.54" class="verse-number">54</a></sup> День той був Приготування, і наставала субота.</p>
  <p class="verse" id="Luke.23.55"><sup><a href="#Luke.23.55" class="verse-number">55</a></sup> А жінки, що прийшли були з Ним із Галілеї, ішли слідом, і вони бачили гроба, і як покладене тіло Його.</p>
  <p class="verse" id="Luke.23.56"><sup><a href="#Luke.23.56" class="verse-number">56</a></sup> Повернувшись, вони наготували пахощів і мира, а в суботу, за заповіддю, спочивали.</p>
  <h2>Chapter 24</h2>
  <p class="verse" id="Luke.24.1"><sup><a href="#Luke.24.1" class="verse-number">1</a></sup> А дня першого в тижні прийшли вони рано вранці до гробу, несучи наготовані пахощі,</p>
  <p class="verse" id="Luke.24.2"><sup><a href="#Luke.24.2" class="verse-number">2</a></sup> та й застали, що камінь від гробу відвалений був.</p>
  <p class="verse" id="Luke.24.3"><sup><a href="#Luke.24.3" class="verse-number">3</a></sup> А ввійшовши, вони не знайшли тіла Господа Ісуса.</p>
  <p class="verse" id="Luke.24.4"><sup><a href="#Luke.24.4" class="verse-number">4</a></sup> І сталось, як безрадні були вони в цім, ось два мужі в одежах блискучих з'явились при них.</p>
  <p class="verse" id="Luke.24.5"><sup><a href="#Luke.24.5" class="verse-number">5</a></sup> А коли налякались вони й посхиляли обличчя додолу, ті сказали до них: Чого ви шукаєте Живого між мертвими?</p>
  <p class="verse" id="Luke.24.6"><sup><a href="#Luke.24.6" class="verse-number">6</a></sup> Нема Його тут, бо воскрес! Пригадайте собі, як Він вам говорив, коли ще перебував в Галілеї.</p>
  <p class="verse" id="Luke.24.7"><sup><a href="#Luke.24.7" class="verse-number">7</a></sup> Він казав: Сину Людському треба бути виданому до рук грішних людей, і розп'ятому бути, і воскреснути третього дня.</p>
  <p class="verse" id="Luke.24.8"><sup><a href="#Luke.24.8" class="verse-number">8</a></sup> І згадали вони ті слова Його!</p>
  <p class="verse" id="Luke.24.9"><sup><a href="#Luke.24.9" class="verse-number">9</a></sup> А вернувшись від гробу, про все те сповістили Одинадцятьох та всіх інших.</p>
  <p class="verse" id="Luke.24.10"><sup><a href="#Luke.24.10" class="verse-number">10</a></sup> То були: Марія Магдалина, і Іванна, і Марія, мати Яковова, і інші з ними, і вони розповіли апостолам це.</p>
  <p class="verse" id="Luke.24.11"><sup><a href="#Luke.24.11" class="verse-number">11</a></sup> Та слова їхні здалися їм вигадкою, і не повірено їм.</p>
  <p class="verse" id="Luke.24.12"><sup><a href="#Luke.24.12" class="verse-number">12</a></sup> Петро ж устав та до гробу побіг, і, нахилившися, бачить лежать самі тільки покривала... І вернувсь він до себе, і дивувався, що сталось...</p>
  <p class="verse" id="Luke.24.13"><sup><a href="#Luke.24.13" class="verse-number">13</a></sup> І ото, двоє з них того ж дня йшли в село, на ім'я Еммаус, що від Єрусалиму лежало на стадій із шістдесят.</p>
  <p class="verse" id="Luke.24.14"><sup><a href="#Luke.24.14" class="verse-number">14</a></sup> І розмовляли вони між собою про все те, що сталося.</p>
  <p class="verse" id="Luke.24.15"><sup><a href="#Luke.24.15" class="verse-number">15</a></sup> І ото, як вони розмовляли, і розпитували один одного, підійшов Сам Ісус, і пішов разом із ними.</p>
  <p class="verse" id="Luke.24.16"><sup><a href="#Luke.24.16" class="verse-number">16</a></sup> Очі ж їхні були стримані, щоб Його не пізнали.</p>
  <p class="verse" id="Luke.24.17"><sup><a href="#Luke.24.17" class="verse-number">17</a></sup> І спитався Він їх: Що за речі такі, що про них між собою в дорозі міркуєте, і чого ви сумні?</p>
  <p class="verse" id="Luke.24.18"><sup><a href="#Luke.24.18" class="verse-number">18</a></sup> І озвався один, йому ймення Клеопа, та й промовив до Нього: Ти хіба тут у Єрусалимі єдиний захожий, що не знає, що сталося в нім цими днями?</p>
  <p class="verse" id="Luke.24.19"><sup><a href="#Luke.24.19" class="verse-number">19</a></sup> І спитався Він їх: Що таке? А вони розповіли Йому: Про Ісуса Назарянина, що Пророк був, могутній у ділі й у слові перед Богом і всім народом.</p>
  <p class="verse" id="Luke.24.20"><sup><a href="#Luke.24.20" class="verse-number">20</a></sup> Як первосвященики й наша старшина Його віддали на суд смертний, і Його розп'яли...</p>
  <p class="verse" id="Luke.24.21"><sup><a href="#Luke.24.21" class="verse-number">21</a></sup> А ми сподівались були, що Це Той, що має Ізраїля визволити. І до того, оце третій день вже сьогодні, як усе оте сталося...</p>
  <p class="verse" id="Luke.24.22"><sup><a href="#Luke.24.22" class="verse-number">22</a></sup> А дехто з наших жінок, що рано були коло гробу, нас здивували:</p>
  <p class="verse" id="Luke.24.23"><sup><a href="#Luke.24.23" class="verse-number">23</a></sup> вони тіла Його не знайшли, та й вернулися й оповідали, що бачили й з'явлення Анголів, які кажуть, що живий Він...</p>
  <p class="verse" id="Luke.24.24"><sup><a href="#Luke.24.24" class="verse-number">24</a></sup> І пішли дехто з наших до гробу, і знайшли так, як казали й жінки; та Його не побачили...</p>
  <p class="verse" id="Luke.24.25"><sup><a href="#Luke.24.25" class="verse-number">25</a></sup> Тоді Він сказав їм: О, безумні й запеклого серця, щоб повірити всьому, про що сповіщали Пророки!</p>
  <p class="verse" id="Luke.24.26"><sup><a href="#Luke.24.26" class="verse-number">26</a></sup> Чи ж Христові не це перетерпіти треба було, і ввійти в Свою славу?</p>
  <p class="verse" id="Luke.24.27"><sup><a href="#Luke.24.27" class="verse-number">27</a></sup> І Він почав від Мойсея, і від Пророків усіх, і виясняв їм зо всього Писання, що про Нього було.</p>
  <p class="verse" id="Luke.24.28"><sup><a href="#Luke.24.28" class="verse-number">28</a></sup> І наблизились вони до села, куди йшли. А Він удавав, ніби хоче йти далі.</p>
  <p class="verse" id="Luke.24.29"><sup><a href="#Luke.24.29" class="verse-number">29</a></sup> А вони не пускали Його й намовляли: Зостанься з нами, бо вже вечоріє, і кінчається день. І Він увійшов, щоб із ними побути.</p>
  <p class="verse" id="Luke.24.30"><sup><a href="#Luke.24.30" class="verse-number">30</a></sup> І ото, коли сів Він із ними до столу, то взяв хліб, поблагословив, і, ламаючи, їм подавав...</p>
  <p class="verse" id="Luke.24.31"><sup><a href="#Luke.24.31" class="verse-number">31</a></sup> Тоді очі відкрилися їм, і пізнали Його. Але Він став для них невидимий...</p>
  <p class="verse" id="Luke.24.32"><sup><a href="#Luke.24.32" class="verse-number">32</a></sup> І говорили вони один одному: Чи не палало нам серце обом, коли промовляв Він до нас по дорозі, і коли виясняв нам Писання?...</p>
  <p class="verse" id="Luke.24.33"><sup><a href="#Luke.24.33" class="verse-number">33</a></sup> І зараз устали вони, і повернулись до Єрусалиму, і знайшли там у зборі Одинадцятьох, і тих, що з ними були,</p>
  <p class="verse" id="Luke.24.34"><sup><a href="#Luke.24.34" class="verse-number">34</a></sup> які розповідали, що Господь дійсно воскрес, і з'явився був Симонові.</p>
  <p class="verse" id="Luke.24.35"><sup><a href="#Luke.24.35" class="verse-number">35</a></sup> А вони розповіли, що сталось було на дорозі, і як пізнали Його в ламанні хліба.</p>
  <p class="verse" id="Luke.24.36"><sup><a href="#Luke.24.36" class="verse-number">36</a></sup> І, як вони говорили оце, Сам Ісус став між ними, і промовив до них: Мир вам!</p>
  <p class="verse" id="Luke.24.37"><sup><a href="#Luke.24.37" class="verse-number">37</a></sup> А вони налякалися та перестрашились, і думали, що бачать духа.</p>
  <p class="verse" id="Luke.24.38"><sup><a href="#Luke.24.38" class="verse-number">38</a></sup> Він же промовив до них: Чого ви стривожились? І пощо ті думки до сердець ваших входять?</p>
  <p class="verse" id="Luke.24.39"><sup><a href="#Luke.24.39" class="verse-number">39</a></sup> Погляньте на руки Мої та на ноги Мої, це ж Я Сам! Доторкніться до Мене й дізнайтесь, бо не має дух тіла й костей, а Я, бачите, маю.</p>
  <p class="verse" id="Luke.24.40"><sup><a href="#Luke.24.40" class="verse-number">40</a></sup> І, промовивши це, показав Він їм руки та ноги.</p>
  <p class="verse" id="Luke.24.41"><sup><a href="#Luke.24.41" class="verse-number">41</a></sup> І, як ще не йняли вони віри з радощів та дивувались, Він сказав їм: Чи не маєте тут чогось їсти?</p>
  <p class="verse" id="Luke.24.42"><sup><a href="#Luke.24.42" class="verse-number">42</a></sup> Вони ж подали Йому кусника риби печеної та стільника медового.</p>
  <p class="verse" id="Luke.24.43"><sup><a href="#Luke.24.43" class="verse-number">43</a></sup> І, взявши, Він їв перед ними.</p>
  <p class="verse" id="Luke.24.44"><sup><a href="#Luke.24.44" class="verse-number">44</a></sup> І промовив до них: Це слова, що казав Я до вас, коли був іще з вами: Потрібно, щоб виконалось усе, що про Мене в Законі Мойсеєвім, та в Пророків, і в Псалмах написане.</p>
  <p class="verse" id="Luke.24.45"><sup><a href="#Luke.24.45" class="verse-number">45</a></sup> Тоді розум розкрив їм, щоб вони розуміли Писання.</p>
  <p class="verse" id="Luke.24.46"><sup><a href="#Luke.24.46" class="verse-number">46</a></sup> І сказав Він до них: Так написано є, і так потрібно було постраждати Христові, і воскреснути з мертвих дня третього,</p>
  <p class="verse" id="Luke.24.47"><sup><a href="#Luke.24.47" class="verse-number">47</a></sup> і щоб у Ймення Його проповідувалось покаяння, і прощення гріхів між народів усіх, від Єрусалиму почавши.</p>
  <p class="verse" id="Luke.24.48"><sup><a href="#Luke.24.48" class="verse-number">48</a></sup> А ви свідки того.</p>
  <p class="verse" id="Luke.24.49"><sup><a href="#Luke.24.49" class="verse-number">49</a></sup> І ось Я посилаю на вас обітницю Мого Отця; а ви позостаньтеся в місті, аж поки зодягнетесь силою з висоти.</p>
  <p class="verse" id="Luke.24.50"><sup><a href="#Luke.24.50" class="verse-number">50</a></sup> І Він вивів за місто їх аж до Віфанії; і, знявши руки Свої, поблагословив їх.</p>
  <p class="verse" id="Luke.24.51"><sup><a href="#Luke.24.51" class="verse-number">51</a></sup> І сталось, як Він благословляв їх, то зачав відступати від них, і на небо возноситись.</p>
  <p class="verse" id="Luke.24.52"><sup><a href="#Luke.24.52" class="verse-number">52</a></sup> А вони поклонились Йому, і повернулись до Єрусалиму з великою радістю.</p>
  <p class="verse" id="Luke.24.53"><sup><a href="#Luke.24.53" class="verse-number">53</a></sup> І постійно вони перебували в храмі, переславляючи й хвалячи Бога. Амінь.</p>
</body>
</html>
