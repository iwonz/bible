<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Єзекіїль</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>Єзекіїль</h1>
  <h2>Chapter 1</h2>
  <p class="verse" id="Ezek.1.1"><sup><a href="#Ezek.1.1" class="verse-number">1</a></sup> І сталося тридцятого року, четвертого місяця, п'ятого дня місяця, коли я був серед полонених над річкою Кевар, відкрилося небо, і побачив я Божі видіння.</p>
  <p class="verse" id="Ezek.1.2"><sup><a href="#Ezek.1.2" class="verse-number">2</a></sup> П'ятого дня місяця, це п'ятий рік полону царя Єгоякима,</p>
  <p class="verse" id="Ezek.1.3"><sup><a href="#Ezek.1.3" class="verse-number">3</a></sup> сталося Господнє слово до Єзекіїля, сина Бузі, священика, у халдейському краї над річкою Кевар, і була там над ним Господня рука.</p>
  <p class="verse" id="Ezek.1.4"><sup><a href="#Ezek.1.4" class="verse-number">4</a></sup> І побачив я, аж ось бурхливий вітер насував із півночі, велика хмара та палючий огонь; а навколо неї сяйво, а з середини його ніби блискуча мідь, з-посеред огню.</p>
  <p class="verse" id="Ezek.1.5"><sup><a href="#Ezek.1.5" class="verse-number">5</a></sup> А з середини його подоба чотирьох живих істот, а оце їхній вид: вони мали подобу людини.</p>
  <p class="verse" id="Ezek.1.6"><sup><a href="#Ezek.1.6" class="verse-number">6</a></sup> І кожна мала чотири обличчі, і кожна з них мала чотири крилі.</p>
  <p class="verse" id="Ezek.1.7"><sup><a href="#Ezek.1.7" class="verse-number">7</a></sup> А їхня нога нога проста, а стопа їхньої ноги як стопа телячої ноги, і вони сяяли, як ніби блискуча мідь.</p>
  <p class="verse" id="Ezek.1.8"><sup><a href="#Ezek.1.8" class="verse-number">8</a></sup> А під їхніми крилами були людські руки на чотирьох сторонах їхніх, і вони четверо мали свої обличчя та свої крила.</p>
  <p class="verse" id="Ezek.1.9"><sup><a href="#Ezek.1.9" class="verse-number">9</a></sup> Їхні крила прилягали одне до одного, не оберталися в ході своїй, кожне ходило просто наперед себе.</p>
  <p class="verse" id="Ezek.1.10"><sup><a href="#Ezek.1.10" class="verse-number">10</a></sup> А подоба їхнього обличчя обличчя людини та обличчя лева мали вони четверо з правиці, а обличчя вола мали вони четверо з лівиці, і обличчя орла мали вони четверо.</p>
  <p class="verse" id="Ezek.1.11"><sup><a href="#Ezek.1.11" class="verse-number">11</a></sup> А їхні обличчя та їхні крила були розділені вгорі; у кожного двоє крил злучувалися одне з одним, і двоє закривали їхнє тіло.</p>
  <p class="verse" id="Ezek.1.12"><sup><a href="#Ezek.1.12" class="verse-number">12</a></sup> І кожна ходила просто перед себе. Туди, куди бажав дух ходити, вони йшли, не оберталися в ході своїй.</p>
  <p class="verse" id="Ezek.1.13"><sup><a href="#Ezek.1.13" class="verse-number">13</a></sup> А подоба тих істот була на вид вугілля з огню, вони палали на вигляд смолоскипів; той огонь проходжувався поміж істотами. І огонь мав сяйво, і з огню виходила блискавка.</p>
  <p class="verse" id="Ezek.1.14"><sup><a href="#Ezek.1.14" class="verse-number">14</a></sup> І ті живі істоти бігали й верталися, немов блискавка.</p>
  <p class="verse" id="Ezek.1.15"><sup><a href="#Ezek.1.15" class="verse-number">15</a></sup> І придивився я до тих істот, аж ось по одному колесі на землі при тих живих істотах, при чотирьох їхніх обличчях.</p>
  <p class="verse" id="Ezek.1.16"><sup><a href="#Ezek.1.16" class="verse-number">16</a></sup> Вид тих колес та їхній виріб як вигляд хризоліту, й одна подоба їм чотирьом, а їхній вид та їхній виріб ніби колесо в колесі.</p>
  <p class="verse" id="Ezek.1.17"><sup><a href="#Ezek.1.17" class="verse-number">17</a></sup> Вони ходили в ході своїй на чотири боки, не оберталися в ході своїй.</p>
  <p class="verse" id="Ezek.1.18"><sup><a href="#Ezek.1.18" class="verse-number">18</a></sup> А їхні обіддя були високі та страшні; і їхнє обіддя довкола в чотирьох їх було повне очей.</p>
  <p class="verse" id="Ezek.1.19"><sup><a href="#Ezek.1.19" class="verse-number">19</a></sup> І коли ходили ті живі істоти, ходили й ті колеса при них; а коли ті істоти підіймалися з-над землі, підіймалися й ті колеса.</p>
  <p class="verse" id="Ezek.1.20"><sup><a href="#Ezek.1.20" class="verse-number">20</a></sup> Куди бажав дух ходити, ішли, куди мав той дух іти; і ті колеса підіймалися з ними, бо в колесах був дух істот.</p>
  <p class="verse" id="Ezek.1.21"><sup><a href="#Ezek.1.21" class="verse-number">21</a></sup> Коли ті йшли, ходили й вони; а коли ті стояли стояли й вони; а коли ті підіймалися з-над землі, підіймалися з ними й ті колеса, бо був дух істот у тих колесах.</p>
  <p class="verse" id="Ezek.1.22"><sup><a href="#Ezek.1.22" class="verse-number">22</a></sup> А на головах тих живих істот була подоба небозводу, ніби грізний кришталь, розтягнений над їхніми головами згори.</p>
  <p class="verse" id="Ezek.1.23"><sup><a href="#Ezek.1.23" class="verse-number">23</a></sup> А під цим небозводом були їхні прості крила, звернені одне до одного. У кожної було по двоє крил, що закривали їм їхні тіла.</p>
  <p class="verse" id="Ezek.1.24"><sup><a href="#Ezek.1.24" class="verse-number">24</a></sup> А коли вони йшли, чув я шум їхніх крил, як шум великої води, як голос Всемогутнього, звук гамору, як табору. А коли вони ставали, опадали їхні крила.</p>
  <p class="verse" id="Ezek.1.25"><sup><a href="#Ezek.1.25" class="verse-number">25</a></sup> І розлягався голос з-над небозводу, що над їхньою головою. І коли вони ставали, опадали їхні крила.</p>
  <p class="verse" id="Ezek.1.26"><sup><a href="#Ezek.1.26" class="verse-number">26</a></sup> А згори небозводу, що над їхньою головою, була подоба трону на вигляд каменя сапфіру; а на подобі трону була подоба на вигляд людини, на ньому згори.</p>
  <p class="verse" id="Ezek.1.27"><sup><a href="#Ezek.1.27" class="verse-number">27</a></sup> І бачив я ніби блискучу мідь, на вид огню в середині його навколо, від виду стегон його й вище, а від виду стегон його й до долу бачив я ніби огонь та сяйво навколо нього.</p>
  <p class="verse" id="Ezek.1.28"><sup><a href="#Ezek.1.28" class="verse-number">28</a></sup> Як вигляд веселки, що буває в хмарі в дощовий день, такий був вигляд сяйва навколо. Це був вигляд подоби Господньої слави! І коли я це побачив, я впав на обличчя своє, і почув голос, що говорив.</p>
  <h2>Chapter 2</h2>
  <p class="verse" id="Ezek.2.1"><sup><a href="#Ezek.2.1" class="verse-number">1</a></sup> І сказав Він до мене: Сину людський, зведися на ноги свої, і Я буду говорити з тобою!</p>
  <p class="verse" id="Ezek.2.2"><sup><a href="#Ezek.2.2" class="verse-number">2</a></sup> І ввійшов в мене дух, коли Він говорив до мене, і звів мене на мої ноги, і я чув Того, Хто говорив до мене.</p>
  <p class="verse" id="Ezek.2.3"><sup><a href="#Ezek.2.3" class="verse-number">3</a></sup> І сказав Він до мене: Сину людський, Я посилаю тебе до Ізраїлевих синів, до людей бунтівників, що бунтуються проти Мене. Вони та їхні батьки відпали від Мене аж до цього дня!</p>
  <p class="verse" id="Ezek.2.4"><sup><a href="#Ezek.2.4" class="verse-number">4</a></sup> А ці сини, що Я посилаю тебе до них, зухвалого обличчя та твердого серця. І ти скажеш до них: Так говорить Господь Бог!</p>
  <p class="verse" id="Ezek.2.5"><sup><a href="#Ezek.2.5" class="verse-number">5</a></sup> А вони чи послухаються, чи занехають, бо вони дім ворохобний, то пізнають, що пророк був серед них.</p>
  <p class="verse" id="Ezek.2.6"><sup><a href="#Ezek.2.6" class="verse-number">6</a></sup> А ти, сину людський, не бійся їх, і не бійся їхніх слів, хоч вони для тебе будяччя та тернина, і ти сидиш між скорпіонами. Слів їхніх не бійся, а їхнього вигляду не лякайся, бо вони дім ворохобний.</p>
  <p class="verse" id="Ezek.2.7"><sup><a href="#Ezek.2.7" class="verse-number">7</a></sup> І будеш говорити до них Мої слова, чи вони послухаються, чи занехають, бо вони ворохобні.</p>
  <p class="verse" id="Ezek.2.8"><sup><a href="#Ezek.2.8" class="verse-number">8</a></sup> А ти, сину людський, послухай, що кажу Я тобі: Не будь ворохобний, як цей дім ворохобности, відкрий свої уста та з'їж, що Я тобі дам.</p>
  <p class="verse" id="Ezek.2.9"><sup><a href="#Ezek.2.9" class="verse-number">9</a></sup> І побачив я, аж ось до мене простягнена рука, а в ній звій книжковий.</p>
  <p class="verse" id="Ezek.2.10"><sup><a href="#Ezek.2.10" class="verse-number">10</a></sup> І Він розгорнув його перед моїм обличчям, а він пописаний спереду та ззаду. І було на ньому написано пісні плачу, стогін та горе...</p>
  <h2>Chapter 3</h2>
  <p class="verse" id="Ezek.3.1"><sup><a href="#Ezek.3.1" class="verse-number">1</a></sup> І сказав Він до мене: Сину людський, з'їж, що знайдеш! З'їж цього звоя, і йди, говори до Ізраїлевого дому!</p>
  <p class="verse" id="Ezek.3.2"><sup><a href="#Ezek.3.2" class="verse-number">2</a></sup> І відкрив я свої уста, і Він дав мені з'їсти цього звоя.</p>
  <p class="verse" id="Ezek.3.3"><sup><a href="#Ezek.3.3" class="verse-number">3</a></sup> І сказав Він до мене: Сину людський, нагодуй свого живота, і наповни своє нутро тим звоєм, що даю Я тобі! І я з'їв. І був він в устах моїх солодкий, як мед.</p>
  <p class="verse" id="Ezek.3.4"><sup><a href="#Ezek.3.4" class="verse-number">4</a></sup> І сказав Він до мені: Сину людський, іди, ввійди до Ізраїлевого дому, і говори до них Моїми словами.</p>
  <p class="verse" id="Ezek.3.5"><sup><a href="#Ezek.3.5" class="verse-number">5</a></sup> Бо ти посланий не до народу чужої мови та тяжкого язика, але до Ізраїлевого дому,</p>
  <p class="verse" id="Ezek.3.6"><sup><a href="#Ezek.3.6" class="verse-number">6</a></sup> не до численних народів чужої мови та тяжкого язика, що ти не розумієш їхніх слів. Та коли б і до них послав тебе, вони будуть слухати тебе!</p>
  <p class="verse" id="Ezek.3.7"><sup><a href="#Ezek.3.7" class="verse-number">7</a></sup> Але Ізраїлів дім не захоче слухатися тебе, бо вони не хочуть слухатися Мене, бо ввесь Ізраїлів дім твердолобі та жорстокосерді вони!</p>
  <p class="verse" id="Ezek.3.8"><sup><a href="#Ezek.3.8" class="verse-number">8</a></sup> Ось Я зробив твоє обличчя твердим проти їхнього обличчя, і чоло твоє твердим проти лоба їхнього.</p>
  <p class="verse" id="Ezek.3.9"><sup><a href="#Ezek.3.9" class="verse-number">9</a></sup> Як той діямант, твердішим від скелі, зробив Я чоло твоє, не бійся їх, і не лякайся перед ними, бо вони дім ворохобности!</p>
  <p class="verse" id="Ezek.3.10"><sup><a href="#Ezek.3.10" class="verse-number">10</a></sup> І сказав Він до мене: Сину людський, усі Мої слова, які говорю Я до тебе, візьми в своє серце та слухай вухами своїми.</p>
  <p class="verse" id="Ezek.3.11"><sup><a href="#Ezek.3.11" class="verse-number">11</a></sup> І йди, піди до вигнанців, до синів твого народу, і будеш говорити до них і скажеш їм: Так говорить Господь Бог, а вони чи послухаються, чи занехають.</p>
  <p class="verse" id="Ezek.3.12"><sup><a href="#Ezek.3.12" class="verse-number">12</a></sup> І підійняв мене Дух, і я почув за собою гуркіт громового голосу: Благословенна слава Господня! із свого місця,</p>
  <p class="verse" id="Ezek.3.13"><sup><a href="#Ezek.3.13" class="verse-number">13</a></sup> і шум крил живих істот, що дотикались одне об одне, і цокіт коліс рівночасно з ними, і гуркіт громового голосу!...</p>
  <p class="verse" id="Ezek.3.14"><sup><a href="#Ezek.3.14" class="verse-number">14</a></sup> І Дух підійняв мене, і взяв мене, і йшов я огірчений в лютості духа свого, а Господня рука була надо мною сильна!</p>
  <p class="verse" id="Ezek.3.15"><sup><a href="#Ezek.3.15" class="verse-number">15</a></sup> І прийшов я до вигнанців в Тел-Авіві, що сидять при річці Кевар, і там, де вони сидять, сидів і я там серед них сім день остовпілий.</p>
  <p class="verse" id="Ezek.3.16"><sup><a href="#Ezek.3.16" class="verse-number">16</a></sup> І сталося в кінці семи день, і було слово Господнє до мене таке:</p>
  <p class="verse" id="Ezek.3.17"><sup><a href="#Ezek.3.17" class="verse-number">17</a></sup> Сину людський, Я настановив тебе вартовим для Ізраїлевого дому, і як почуєш ти слово з уст Моїх, то остережи їх від Мене.</p>
  <p class="verse" id="Ezek.3.18"><sup><a href="#Ezek.3.18" class="verse-number">18</a></sup> Коли Я скажу безбожному: Конче помреш, а ти не остережеш його й не будеш говорити, щоб остерегти несправедливого від його несправедливої дороги, щоб він жив, то цей безбожний помре за свою провину, а його кров Я зажадаю з твоєї руки!</p>
  <p class="verse" id="Ezek.3.19"><sup><a href="#Ezek.3.19" class="verse-number">19</a></sup> Але ти, коли остережеш несправедливого, а він не вернеться від своєї несправедливости та від своєї несправедливої дороги, він помре за свою провину, а ти душу свою врятував.</p>
  <p class="verse" id="Ezek.3.20"><sup><a href="#Ezek.3.20" class="verse-number">20</a></sup> А коли праведний відвернеться від своєї справедливости та зробить кривду, то я покладу спотикання перед ним, і він помре, бо ти не остеріг його. Він за гріх свій помре, і не згадаються його праведні вчинки, які він робив, і кров його з твоєї руки Я буду жадати!</p>
  <p class="verse" id="Ezek.3.21"><sup><a href="#Ezek.3.21" class="verse-number">21</a></sup> А ти, коли остережеш справедливого, щоб справедливий не грішив, і він не згрішив, то жити буде він жити, бо був остережений, а ти душу свою врятував.</p>
  <p class="verse" id="Ezek.3.22"><sup><a href="#Ezek.3.22" class="verse-number">22</a></sup> І була там надо мною Господня рука, і сказав Він до мене: Устань, вийди до долини, і там Я буду говорити з тобою.</p>
  <p class="verse" id="Ezek.3.23"><sup><a href="#Ezek.3.23" class="verse-number">23</a></sup> І встав я, і вийшов до долини, аж ось там стояла слава Господня, як та слава, яку я бачив над річкою Кевар. І впав я на обличчя своє...</p>
  <p class="verse" id="Ezek.3.24"><sup><a href="#Ezek.3.24" class="verse-number">24</a></sup> Та ввійшов у мене Дух, і звів мене на ноги мої. І Він говорив зо мною й сказав мені: Увійди, замкнися в середині свого дому!</p>
  <p class="verse" id="Ezek.3.25"><sup><a href="#Ezek.3.25" class="verse-number">25</a></sup> А ти, сину людський, ось дадуть на тебе шнури, і зв'яжуть тебе ними, і ти не вийдеш з-поміж них!</p>
  <p class="verse" id="Ezek.3.26"><sup><a href="#Ezek.3.26" class="verse-number">26</a></sup> А язик твій приліплю до твого піднебіння, і ти занімієш, і не будеш їм більш докоряти, бо вони дім ворохобний.</p>
  <p class="verse" id="Ezek.3.27"><sup><a href="#Ezek.3.27" class="verse-number">27</a></sup> А коли Я говоритиму з тобою, то відкрию твої уста, і ти скажеш до них: Так говорить Господь Бог. Хто хоче слухати нехай слухає, а хто хоче занехати нехай занехає, бо вони дім ворохобний!</p>
  <h2>Chapter 4</h2>
  <p class="verse" id="Ezek.4.1"><sup><a href="#Ezek.4.1" class="verse-number">1</a></sup> А ти, сину людський, візьми собі цеглину, і поклади її перед собою, і накреслиш на ній місто Єрусалим.</p>
  <p class="verse" id="Ezek.4.2"><sup><a href="#Ezek.4.2" class="verse-number">2</a></sup> І постав проти нього облогу, і збудуй проти нього башту, і висип вала навколо нього, і постав проти нього табори війська, і постав проти нього муроломи.</p>
  <p class="verse" id="Ezek.4.3"><sup><a href="#Ezek.4.3" class="verse-number">3</a></sup> І візьми собі залізну сковороду, і постав її ніби залізною стіною поміж собою та між тим містом, і зверни своє обличчя до нього, і буде воно в облозі, і ти обляжеш його. Це ознака для Ізраїлевого дому!</p>
  <p class="verse" id="Ezek.4.4"><sup><a href="#Ezek.4.4" class="verse-number">4</a></sup> А ти лягай на лівий свій бік, і поклади на нього провину Ізраїлевого дому. За числом днів, що будеш лежати на ньому, ти будеш носити їхню провину.</p>
  <p class="verse" id="Ezek.4.5"><sup><a href="#Ezek.4.5" class="verse-number">5</a></sup> І Я призначив тобі роки їхньої провини за числом днів, три сотні й дев'ятдесят днів, і ти будеш носити провину Ізраїлевого дому.</p>
  <p class="verse" id="Ezek.4.6"><sup><a href="#Ezek.4.6" class="verse-number">6</a></sup> А коли ти це скінчиш, то ляжеш удруге, на правий свій бік, і будеш носити провину Юдиного дому сорок день, один день за один рік Я тобі призначив.</p>
  <p class="verse" id="Ezek.4.7"><sup><a href="#Ezek.4.7" class="verse-number">7</a></sup> І на облогу Єрусалиму зверни своє обличчя та відкрите рамено своє, і будеш пророкувати на нього.</p>
  <p class="verse" id="Ezek.4.8"><sup><a href="#Ezek.4.8" class="verse-number">8</a></sup> І ось Я накладу на тебе шнури, і ти не повернешся з боку одного на інший бік, аж поки ти не закінчиш днів своєї облоги.</p>
  <p class="verse" id="Ezek.4.9"><sup><a href="#Ezek.4.9" class="verse-number">9</a></sup> А ти візьми собі пшениці та ячменю, і бобів та сочевиці, і проса та вики, і даси їх до одного посуду, і зробиш із них собі хліб, за кількістю днів, що лежатимеш на боці своєму, три сотні й дев'ятдесят день будеш те їсти.</p>
  <p class="verse" id="Ezek.4.10"><sup><a href="#Ezek.4.10" class="verse-number">10</a></sup> А їжа твоя, яку будеш ти їсти, буде вагою двадцять шеклів на день, час від часу будеш це їсти.</p>
  <p class="verse" id="Ezek.4.11"><sup><a href="#Ezek.4.11" class="verse-number">11</a></sup> І воду будеш пити мірою, шоста частина гіна, час від часу будеш пити.</p>
  <p class="verse" id="Ezek.4.12"><sup><a href="#Ezek.4.12" class="verse-number">12</a></sup> І їстимеш це, як ячмінного калача, і будеш пекти це на кавалках людського калу, перед їхніми очима...</p>
  <p class="verse" id="Ezek.4.13"><sup><a href="#Ezek.4.13" class="verse-number">13</a></sup> І сказав Господь: Так будуть їсти Ізраїлеві сини свій нечистий хліб серед тих народів, куди Я їх вижену...</p>
  <p class="verse" id="Ezek.4.14"><sup><a href="#Ezek.4.14" class="verse-number">14</a></sup> А я відказав: О Господи, Боже, ось душа моя не занечищена, і падла та розшматованого звірями я не їв від молодости своєї й аж дотепер, і м'ясо нечисте не входило в мої уста.</p>
  <p class="verse" id="Ezek.4.15"><sup><a href="#Ezek.4.15" class="verse-number">15</a></sup> І сказав Він до мене: Дивися, Я дав тобі товарячий гній замість людського калу, і ти зроби на ньому свій хліб!</p>
  <p class="verse" id="Ezek.4.16"><sup><a href="#Ezek.4.16" class="verse-number">16</a></sup> І сказав Він до мене: Сину людський, ось Я поламаю підпору хліба в Єрусалимі, і будуть їсти хліб за вагою та в страху, а воду будуть пити за мірою та зо смутком,</p>
  <p class="verse" id="Ezek.4.17"><sup><a href="#Ezek.4.17" class="verse-number">17</a></sup> щоб відчули вони брак хліба та води, і жахнулися один з одним, і вони знидіють за свій гріх!</p>
  <h2>Chapter 5</h2>
  <p class="verse" id="Ezek.5.1"><sup><a href="#Ezek.5.1" class="verse-number">1</a></sup> А ти, сину людський, візьми собі гострого меча, як бритву стрижіїв; візьми його собі, і проведи ним по голові своїй та по бороді своїй. І візьми собі вагові шальки, і поділи те волосся.</p>
  <p class="verse" id="Ezek.5.2"><sup><a href="#Ezek.5.2" class="verse-number">2</a></sup> Третину спали в огні посеред міста, коли виповняться дні облоги; і візьми другу третину, і посічи мечем навколо нього, а третину розпороши на вітер, і Я витягну меча за ними.</p>
  <p class="verse" id="Ezek.5.3"><sup><a href="#Ezek.5.3" class="verse-number">3</a></sup> І візьми звідти мале число волосся, і зав'яжи його в своїх полах.</p>
  <p class="verse" id="Ezek.5.4"><sup><a href="#Ezek.5.4" class="verse-number">4</a></sup> І візьми із нього ще, і кинь його до середини огню, і спали його в огні, з нього вийде огонь на ввесь Ізраїлів дім...</p>
  <p class="verse" id="Ezek.5.5"><sup><a href="#Ezek.5.5" class="verse-number">5</a></sup> Так говорить Господь Бог: Цей Єрусалим Я поставив його в середині народів, а довкілля його країни.</p>
  <p class="verse" id="Ezek.5.6"><sup><a href="#Ezek.5.6" class="verse-number">6</a></sup> Та він став проти постанов Моїх більше від поганів, а проти устав Моїх більше від тих країн, що навколо нього, бо права Мої вони відкинули, а устави Мої не ходили вони ними.</p>
  <p class="verse" id="Ezek.5.7"><sup><a href="#Ezek.5.7" class="verse-number">7</a></sup> Тому так говорить Господь Бог: За те, що ви ворохобилися більше від тих поган, що навколо вас, й уставами Моїми не ходили, і постанов Моїх не виконували, а робили за постановами тих поган, що навколо вас,</p>
  <p class="verse" id="Ezek.5.8"><sup><a href="#Ezek.5.8" class="verse-number">8</a></sup> тому так говорить Господь Бог: Ось Я проти тебе, Сам Я, і зроблю серед тебе суди перед очима тих поган!</p>
  <p class="verse" id="Ezek.5.9"><sup><a href="#Ezek.5.9" class="verse-number">9</a></sup> І зроблю на тобі те, чого Я не робив, і нічого подібного вже не зроблю, за гидоти твої.</p>
  <p class="verse" id="Ezek.5.10"><sup><a href="#Ezek.5.10" class="verse-number">10</a></sup> Тому серед тебе батьки будуть їсти синів, а сини будуть їсти батьків своїх, і виконаю над тобою присуди, і розпорошу ввесь останок твій на всі вітри!...</p>
  <p class="verse" id="Ezek.5.11"><sup><a href="#Ezek.5.11" class="verse-number">11</a></sup> Тому, як живий Я, говорить Господь Бог, за те, що ти занечистив святиню Мою всіма гидотами своїми та всіма обридженнями своїми, то теж Я відкину тебе, й око Моє не матиме милосердя, і Сам Я не змилосерджуся!</p>
  <p class="verse" id="Ezek.5.12"><sup><a href="#Ezek.5.12" class="verse-number">12</a></sup> Третина твоя помре від моровиці й загине від голоду серед тебе, а третина попадає від меча в твоїх околицях, а третину розпорошу на всі вітри, і витягну за ними меча!</p>
  <p class="verse" id="Ezek.5.13"><sup><a href="#Ezek.5.13" class="verse-number">13</a></sup> І докінчиться гнів Мій, і Я заспокою Свою лють проти них, і задовольнюся. І пізнають вони, що Я, Господь, говорив у горливості Своїй, коли доконаю Свою лютість на них!</p>
  <p class="verse" id="Ezek.5.14"><sup><a href="#Ezek.5.14" class="verse-number">14</a></sup> І зроблю тебе руїною та ганьбою серед людів, що навколо тебе, перед очима кожного, хто буде проходити...</p>
  <p class="verse" id="Ezek.5.15"><sup><a href="#Ezek.5.15" class="verse-number">15</a></sup> І станеш ганьбою та посміховиськом, осторогою та остовпінням для народів, що навколо тебе, коли буду виконувати на тобі присуди гнівом та люттю, та лютими картаннями. Я, Господь, оце говорив!</p>
  <p class="verse" id="Ezek.5.16"><sup><a href="#Ezek.5.16" class="verse-number">16</a></sup> Коли Я пошлю на них злі стріли голоду, що будуть нищівними, що пошлю їх понищити вас та примножу голод на вас, то Я зламаю вам підпору хліба,</p>
  <p class="verse" id="Ezek.5.17"><sup><a href="#Ezek.5.17" class="verse-number">17</a></sup> і пошлю на вас голод та злу звірину, і позбавлю тебе дітей, і моровиця та кров перейде серед тебе, і спроваджу на тебе меча. Я, Господь, оце говорив!</p>
  <h2>Chapter 6</h2>
  <p class="verse" id="Ezek.6.1"><sup><a href="#Ezek.6.1" class="verse-number">1</a></sup> І було мені слово Господнє таке:</p>
  <p class="verse" id="Ezek.6.2"><sup><a href="#Ezek.6.2" class="verse-number">2</a></sup> Сину людський, зверни своє обличчя до Ізраїлевих гір, і пророкуй на них,</p>
  <p class="verse" id="Ezek.6.3"><sup><a href="#Ezek.6.3" class="verse-number">3</a></sup> та й скажеш: Гори Ізраїлеві, послухайте слова Господа Бога! Так говорить Господь Бог горам та підгіркам, і річищам та долинам: Ось Я спроваджу на вас меча, і вигублю ваші пагірки,</p>
  <p class="verse" id="Ezek.6.4"><sup><a href="#Ezek.6.4" class="verse-number">4</a></sup> і будуть опустошені ваші жертівники, і будуть розбиті ваші фіґури сонця, і кину Я ваших побитих перед вашими божками!</p>
  <p class="verse" id="Ezek.6.5"><sup><a href="#Ezek.6.5" class="verse-number">5</a></sup> І дам трупи Ізраїлевих синів перед їхніми божками, і розпорошу ваші кості навколо ваших жертівників...</p>
  <p class="verse" id="Ezek.6.6"><sup><a href="#Ezek.6.6" class="verse-number">6</a></sup> По всіх місцях вашого перебування міста будуть поруйновані, а пагірки попустошені, щоб ваші жертівники були поруйновані та побезчещені, і щоб були розтрощені й перестали існувати ваші божки, і були розбиті ваші фіґури сонця, і були стерті ваші діла...</p>
  <p class="verse" id="Ezek.6.7"><sup><a href="#Ezek.6.7" class="verse-number">7</a></sup> І впаде забитий між вами, і ви пізнаєте, що Я Господь!</p>
  <p class="verse" id="Ezek.6.8"><sup><a href="#Ezek.6.8" class="verse-number">8</a></sup> А Я позоставлю з вас решту, бо будете мати врятованих від меча серед народів, коли ви будете розпорошені серед країн.</p>
  <p class="verse" id="Ezek.6.9"><sup><a href="#Ezek.6.9" class="verse-number">9</a></sup> І ваші врятовані згадають про Мене серед народів, куди будуть забрані до полону, коли Я зламаю їхнє блудне серце, що відпало від Мене, та їхні очі, що перелюб чинили з своїми божками, і вони самі будуть бридитися тих злих речей, що робили, щодо всіх їхніх гидот.</p>
  <p class="verse" id="Ezek.6.10"><sup><a href="#Ezek.6.10" class="verse-number">10</a></sup> І пізнають вони, що Я Господь, і що Я не надармо говорив, що вчиню їм оцю злу річ!</p>
  <p class="verse" id="Ezek.6.11"><sup><a href="#Ezek.6.11" class="verse-number">11</a></sup> Так говорить Господь Бог: Удар своєю долонею й тупни ногою своєю, і скажи: Горе за всі злі вчинки Ізраїлевого дому, за які вони попадають від меча, голоду та моровиці!</p>
  <p class="verse" id="Ezek.6.12"><sup><a href="#Ezek.6.12" class="verse-number">12</a></sup> Той, хто далекий, помре від моровиці, а хто близький впаде від меча, а хто позостане та буде врятований помре від голоду. І так Я викінчу Свою лютість на них!</p>
  <p class="verse" id="Ezek.6.13"><sup><a href="#Ezek.6.13" class="verse-number">13</a></sup> І пізнаєте ви, що Я Господь, коли їхні забиті будуть лежати серед їхніх божків навколо їхніх жертівників на всякім високім підгір'ї, на всіх щитах гір, і під усяким зеленим деревом, і під усяким густим дубом, на місці, де вони приносили приємні пахощі для всіх своїх божків.</p>
  <p class="verse" id="Ezek.6.14"><sup><a href="#Ezek.6.14" class="verse-number">14</a></sup> І Я витягну руку Свою на них, і зроблю цей Край спустошенням та пусткою, від пустині аж до Рівли, по всіх місцях їхнього сидіння... І пізнають вони, що Я Господь!</p>
  <h2>Chapter 7</h2>
  <p class="verse" id="Ezek.7.1"><sup><a href="#Ezek.7.1" class="verse-number">1</a></sup> І було мені слово Господнє таке:</p>
  <p class="verse" id="Ezek.7.2"><sup><a href="#Ezek.7.2" class="verse-number">2</a></sup> А ти, сину людський, послухай: Отак Господь Бог промовляє до Краю Ізраїлевого: Кінець, надійшов той кінець на чотири окрайки землі!</p>
  <p class="verse" id="Ezek.7.3"><sup><a href="#Ezek.7.3" class="verse-number">3</a></sup> На тебе тепер цей кінець, і пошлю Я на тебе Свій гнів, і тебе розсуджу за твоїми дорогами, і на тебе складу всі гидоти твої.</p>
  <p class="verse" id="Ezek.7.4"><sup><a href="#Ezek.7.4" class="verse-number">4</a></sup> І око Моє над тобою не змилується, і милосердя не буду Я мати, бо дороги твої Я на тебе складу, а гидоти твої серед тебе зостануть, і пізнаєте ви, що Я то Господь!</p>
  <p class="verse" id="Ezek.7.5"><sup><a href="#Ezek.7.5" class="verse-number">5</a></sup> Отак Господь Бог промовляє: Ось приходить біда на біду!</p>
  <p class="verse" id="Ezek.7.6"><sup><a href="#Ezek.7.6" class="verse-number">6</a></sup> Приходить кінець, приходить кінець, він збудився на тебе, приходить ось він!</p>
  <p class="verse" id="Ezek.7.7"><sup><a href="#Ezek.7.7" class="verse-number">7</a></sup> Надійшла твоя доля для тебе, о мешканче Краю, приходить цей час, близький той день заколоту, нема на горах крику радости...</p>
  <p class="verse" id="Ezek.7.8"><sup><a href="#Ezek.7.8" class="verse-number">8</a></sup> Тепер лютість Свою незабаром Я виллю на тебе, і Свій гнів докінчу проти тебе, і тебе осуджу за твоїми дорогами, і на тебе складу всі гидоти твої!</p>
  <p class="verse" id="Ezek.7.9"><sup><a href="#Ezek.7.9" class="verse-number">9</a></sup> І око Моє над тобою не змилується, і милосердя не буду Я мати, бо дороги твої Я на тебе складу, а гидоти твої серед тебе залишаться, і пізнаєте ви, що Я Господь, що карає!</p>
  <p class="verse" id="Ezek.7.10"><sup><a href="#Ezek.7.10" class="verse-number">10</a></sup> Ось той день, ось приходить, доля виходить, виростає кий, розцвітає пиха,</p>
  <p class="verse" id="Ezek.7.11"><sup><a href="#Ezek.7.11" class="verse-number">11</a></sup> розвилося насильство для кия безбожности! Нічого із них не залишиться: ані з численности їхньої, ані з їхнього заворушення, ані з їхньої пишноти...</p>
  <p class="verse" id="Ezek.7.12"><sup><a href="#Ezek.7.12" class="verse-number">12</a></sup> Надходить той час, наближається день... Хто купує, нехай не радіє, а хто продає, хай не буде в жалобі, бо сунеться лютість на все многолюддя його!</p>
  <p class="verse" id="Ezek.7.13"><sup><a href="#Ezek.7.13" class="verse-number">13</a></sup> Бо до проданого не повернеться вже продавець, хоча б залишився при житті між живими, бо пророцтво про все многолюддя їхнє не відміниться, і ніхто беззаконням своїм не зміцнить свого життя...</p>
  <p class="verse" id="Ezek.7.14"><sup><a href="#Ezek.7.14" class="verse-number">14</a></sup> Засурмлять у сурму та все приготують, та не піде ніхто на війну, бо на все многолюддя його Моя лютість!</p>
  <p class="verse" id="Ezek.7.15"><sup><a href="#Ezek.7.15" class="verse-number">15</a></sup> На вулиці меч, моровиця ж та голод у домі, хто на полі помре від меча, з хто в місті зжере того голод та мор...</p>
  <p class="verse" id="Ezek.7.16"><sup><a href="#Ezek.7.16" class="verse-number">16</a></sup> І врятовані з них повтікають, і будуть на горах, немов голуби із долин, всі будуть стогнати, кожен за гріх свій...</p>
  <p class="verse" id="Ezek.7.17"><sup><a href="#Ezek.7.17" class="verse-number">17</a></sup> Усі руки ослабнуть, затремтять, як вода, всі коліна,</p>
  <p class="verse" id="Ezek.7.18"><sup><a href="#Ezek.7.18" class="verse-number">18</a></sup> і веретами попідперізуються, і покриє їх страх, і на кожнім лиці буде сором, а на всіх головах їхніх жалобна та лисина...</p>
  <p class="verse" id="Ezek.7.19"><sup><a href="#Ezek.7.19" class="verse-number">19</a></sup> Вони повикидають на вулицю срібло своє, і за ніщо їхнє золото стане, їхнє срібло та золото їхнє не буде могти врятувати їх у день гніву Господнього, ним не наситять своєї душі й свого нутра вони не наповнять, бо їхня провина була перешкодою!</p>
  <p class="verse" id="Ezek.7.20"><sup><a href="#Ezek.7.20" class="verse-number">20</a></sup> А гордість вчинили за славну оздобу свою, у ній наробили бовванів гидоти своєї й обриджень своїх, тому їм оберну Я її на нечистість,</p>
  <p class="verse" id="Ezek.7.21"><sup><a href="#Ezek.7.21" class="verse-number">21</a></sup> і віддам її в руку чужих на грабунок, а нечестивим землі на здобич...</p>
  <p class="verse" id="Ezek.7.22"><sup><a href="#Ezek.7.22" class="verse-number">22</a></sup> І обличчя Своє відверну Я від них, і вони побезчестять Мій скарб, і ввійдуть до нього насильники та й побезчестять його...</p>
  <p class="verse" id="Ezek.7.23"><sup><a href="#Ezek.7.23" class="verse-number">23</a></sup> Зроби ланцюга, бо земля переповнилась правом кривавим, а місто насильством наповнилось...</p>
  <p class="verse" id="Ezek.7.24"><sup><a href="#Ezek.7.24" class="verse-number">24</a></sup> І наведу Я найзліших із народів, і посядуть вони доми їхні, і гордість вельможних спиню, і святощі їхні побезчещені будуть!</p>
  <p class="verse" id="Ezek.7.25"><sup><a href="#Ezek.7.25" class="verse-number">25</a></sup> Загибіль іде, й вони будуть шукати спокою та не буде його...</p>
  <p class="verse" id="Ezek.7.26"><sup><a href="#Ezek.7.26" class="verse-number">26</a></sup> Прийде біда до біди, й буде звістка до звістки, і будуть шукати пророцтва в пророка, та згине Закон у священиків і рада у старших...</p>
  <p class="verse" id="Ezek.7.27"><sup><a href="#Ezek.7.27" class="verse-number">27</a></sup> Цар буде в жалобі, і страхом зодягнеться князь, а руки народу землі затремтять... За дорогами їхніми їм учиню, і судитиму їх їхніми судами, і пізнають, що Я то Господь!</p>
  <h2>Chapter 8</h2>
  <p class="verse" id="Ezek.8.1"><sup><a href="#Ezek.8.1" class="verse-number">1</a></sup> І сталося за шостого року, шостого місяця, п'ятого дня місяця сидів я в своєму домі, а Юдині старші сиділи передо мною, то впала там на мене рука Господа Бога.</p>
  <p class="verse" id="Ezek.8.2"><sup><a href="#Ezek.8.2" class="verse-number">2</a></sup> І побачив я, аж ось подоба, на вигляд чоловіка: від виду стегон його й додолу огонь, а від стегон його й догори на вигляд сяйва, ніби палаюча мідь.</p>
  <p class="verse" id="Ezek.8.3"><sup><a href="#Ezek.8.3" class="verse-number">3</a></sup> І витягнув Він подобу руки, і взяв мене за волосся моєї голови, а Дух підійняв мене між землею та між небом, і впровадив мене до Єрусалиму в Божих видіннях, до входу внутрішньої брами, зверненої на північ, де місце перебування ідола, що викликує заздрість.</p>
  <p class="verse" id="Ezek.8.4"><sup><a href="#Ezek.8.4" class="verse-number">4</a></sup> І ось була там слава Ізраїлевого Бога, як той вид, що я бачив у долині!</p>
  <p class="verse" id="Ezek.8.5"><sup><a href="#Ezek.8.5" class="verse-number">5</a></sup> І сказав Він до мене: Сину людський, зведи очі свої в напрямі на північ! І звів я очі свої в напрямі на північ, аж ось з півночі, від брами жертівника, був той ідол заздрости при вході.</p>
  <p class="verse" id="Ezek.8.6"><sup><a href="#Ezek.8.6" class="verse-number">6</a></sup> І сказав Він до мене: Сину людський, чи ти бачиш, що вони роблять! Це великі гидоти, що Ізраїлів дім робить тут, щоб віддалитися від Моєї святині! Та ти знову побачиш іще більші гидоти.</p>
  <p class="verse" id="Ezek.8.7"><sup><a href="#Ezek.8.7" class="verse-number">7</a></sup> І привів мене до входу подвір'я, і побачив я, аж ось дірка в стіні!</p>
  <p class="verse" id="Ezek.8.8"><sup><a href="#Ezek.8.8" class="verse-number">8</a></sup> І сказав Він мені: Сину людський, прокопай дірку в стіні! І прокопав я в стіні, аж ось вхід!</p>
  <p class="verse" id="Ezek.8.9"><sup><a href="#Ezek.8.9" class="verse-number">9</a></sup> І сказав Він до мене: Увійди, і побач ті злі гидоти, які вони роблять отут!</p>
  <p class="verse" id="Ezek.8.10"><sup><a href="#Ezek.8.10" class="verse-number">10</a></sup> І ввійшов я й побачив, аж ось усякий вид плазуна та огидливої звірини, і всякі божки Ізраїлевого дому, накреслені на стіні навколо кругом...</p>
  <p class="verse" id="Ezek.8.11"><sup><a href="#Ezek.8.11" class="verse-number">11</a></sup> А сімдесят чоловіка зо старших Ізраїлевого дому та Яазанія, Шафанів син, що стояв посеред них, стояли перед ними, і кожен мав у своїй руці свою кадильницю, і підіймалися пахощі з хмари кадила.</p>
  <p class="verse" id="Ezek.8.12"><sup><a href="#Ezek.8.12" class="verse-number">12</a></sup> І сказав Він до мене: Чи бачив ти, сину людський, що роблять Ізраїлеві старші в темноті, кожен у кімнатах своїх ідолів? Бо говорять вони: Господь нас не бачить, Господь покинув цей Край...</p>
  <p class="verse" id="Ezek.8.13"><sup><a href="#Ezek.8.13" class="verse-number">13</a></sup> І сказав Він до мене: Ти знову побачиш ще більші гидоти, які вони роблять.</p>
  <p class="verse" id="Ezek.8.14"><sup><a href="#Ezek.8.14" class="verse-number">14</a></sup> І Він запровадив мене до входу до брами Господнього дому що на півночі, аж ось там сидять жінки, що оплакували Таммуза.</p>
  <p class="verse" id="Ezek.8.15"><sup><a href="#Ezek.8.15" class="verse-number">15</a></sup> І сказав Він до мене: Чи ти бачив, сину людський? Ти знову побачиш гидоти ще більші від цих!</p>
  <p class="verse" id="Ezek.8.16"><sup><a href="#Ezek.8.16" class="verse-number">16</a></sup> І Він запровадив мене до внутрішнього подвір'я Господнього дому. Аж ось при вході до Господнього храму, між притвором та між жертівником, було біля двадцяти й п'яти чоловіка: спини їхні до Господнього храму, а їхні обличчя на схід, і вони кланялися до сходу, до сонця.</p>
  <p class="verse" id="Ezek.8.17"><sup><a href="#Ezek.8.17" class="verse-number">17</a></sup> І сказав Він до мене: Чи ти бачив, сину людський? Чи легко Юдиному дому, щоб не робити тих гидот, які вони роблять отут? Бо вони наповнили Край насильством, і знову гнівають Мене, й ось вони держать зелені галузки при носі своїм.</p>
  <p class="verse" id="Ezek.8.18"><sup><a href="#Ezek.8.18" class="verse-number">18</a></sup> Тому то й Я зроблю з лютістю: око Моє не змилується, і милосердя не буду Я мати. І вони будуть кликати сильним голосом в вуха Мої, та Я їх не почую!...</p>
  <h2>Chapter 9</h2>
  <p class="verse" id="Ezek.9.1"><sup><a href="#Ezek.9.1" class="verse-number">1</a></sup> І кликнув Він в уші мої сильним голосом, кажучи: Наблизьте карателів міста, і кожен нехай має в своїй руці свої нищівні знаряддя.</p>
  <p class="verse" id="Ezek.9.2"><sup><a href="#Ezek.9.2" class="verse-number">2</a></sup> І ось прийшли шість чоловіка з дороги горішньої брами, що звернена на північ, і кожен мав у своїй руці свої знаряддя розбивання, а серед них один чоловік був одягнений в льняне, а писарський каламар був при стегнах його. І вони прийшли, і стали при мідяному жертівнику.</p>
  <p class="verse" id="Ezek.9.3"><sup><a href="#Ezek.9.3" class="verse-number">3</a></sup> А слава Ізраїлевого Бога піднялася з-над Херувима, що була над ним, до порога дому. І закликав Він чоловіка, одягненого в льняне, що писарський каламар був при стегнах його.</p>
  <p class="verse" id="Ezek.9.4"><sup><a href="#Ezek.9.4" class="verse-number">4</a></sup> І сказав Господь до нього: Перейди серединою міста, серединою Єрусалиму, і зроби знака на чолах людей, що зідхають та стогнуть над усіма тими гидотами, що робляться в його середині.</p>
  <p class="verse" id="Ezek.9.5"><sup><a href="#Ezek.9.5" class="verse-number">5</a></sup> А до інших Він сказав при мені: Ходіть за ним у місті, і вбивайте; нехай ваше око не має милосердя, і ви не змилуйтеся!</p>
  <p class="verse" id="Ezek.9.6"><sup><a href="#Ezek.9.6" class="verse-number">6</a></sup> Старого, юнака, і дівчину, і дітей та жінок позабивайте дощенту, а до кожної людини, що на ній цей знак, не підійдете; а зачнете від Моєї святині... І зачали вони від тих старих людей, що були перед домом.</p>
  <p class="verse" id="Ezek.9.7"><sup><a href="#Ezek.9.7" class="verse-number">7</a></sup> І сказав Він до них: Занечистіть цей дім, і наповніть подвір'я трупами, і вийдіть! І вони повиходили, і вбивали в місті.</p>
  <p class="verse" id="Ezek.9.8"><sup><a href="#Ezek.9.8" class="verse-number">8</a></sup> І сталося, коли вони вбивали, то я позостався, і впав на своє обличчя, і кликав та казав: О Господи, Боже, чи Ти вигубиш увесь останок Ізраїлів, виливаючи гнів Свій на Єрусалим?</p>
  <p class="verse" id="Ezek.9.9"><sup><a href="#Ezek.9.9" class="verse-number">9</a></sup> І сказав Він до мене: Провина дому Ізраїля й Юди дуже-дуже велика, і земля наповнена душогубствами, а місто повне кривди. Бо вони кажуть: Господь покинув цей Край, і Господь не бачить...</p>
  <p class="verse" id="Ezek.9.10"><sup><a href="#Ezek.9.10" class="verse-number">10</a></sup> І також Я, не змилосердиться око Моє, і не змилуюсь Я, їхню дорогу Я дам на їхню голову!</p>
  <p class="verse" id="Ezek.9.11"><sup><a href="#Ezek.9.11" class="verse-number">11</a></sup> І ось чоловік, одягнений в льняне, що каламар був при стегнах його, приніс відповідь, кажучи: Я зробив, як мені наказав Ти!</p>
  <h2>Chapter 10</h2>
  <p class="verse" id="Ezek.10.1"><sup><a href="#Ezek.10.1" class="verse-number">1</a></sup> І побачив я, аж ось на небозводі, що на голові Херувимів, було щось, як камінь сапфір, на вигляд подоби трону бачилося на них.</p>
  <p class="verse" id="Ezek.10.2"><sup><a href="#Ezek.10.2" class="verse-number">2</a></sup> І Він промовив до того чоловіка, одягненого в льняне, та й сказав: Увійди поміж колеса під Херувимом, і наповни свої жмені вуглинами огню з-поміж Херувимів, і кинь на місто! І він увійшов перед моїми очима.</p>
  <p class="verse" id="Ezek.10.3"><sup><a href="#Ezek.10.3" class="verse-number">3</a></sup> А Херувими стояли з правого боку дому, коли входив чоловік, і хмара наповнила внутрішнє подвір'я.</p>
  <p class="verse" id="Ezek.10.4"><sup><a href="#Ezek.10.4" class="verse-number">4</a></sup> І піднялася слава Господня з-над Херувима на поріг дому, і наповнився дім хмарою, а подвір'я наповнилося сяйвом Господньої слави.</p>
  <p class="verse" id="Ezek.10.5"><sup><a href="#Ezek.10.5" class="verse-number">5</a></sup> А шум крил Херувимів був чутий аж до зовнішнього подвір'я, як голос Бога Всемогутнього, коли Він говорить.</p>
  <p class="verse" id="Ezek.10.6"><sup><a href="#Ezek.10.6" class="verse-number">6</a></sup> І сталося, коли Він наказав чоловікові, одягненому в льняне, кажучи: Візьми огонь поміж колесами з-під Херувимів, то той прийшов і став при колесі.</p>
  <p class="verse" id="Ezek.10.7"><sup><a href="#Ezek.10.7" class="verse-number">7</a></sup> І Херувим простягнув свою руку з-поміж Херувимів до огню, що поміж Херувимами, і взяв, і дав до жмені одягненого в льняне, а той узяв і вийшов.</p>
  <p class="verse" id="Ezek.10.8"><sup><a href="#Ezek.10.8" class="verse-number">8</a></sup> І показалася в Херувимів подоба людської руки під їхніми крилами.</p>
  <p class="verse" id="Ezek.10.9"><sup><a href="#Ezek.10.9" class="verse-number">9</a></sup> І я побачив, аж ось чотири колесі при Херувимах, по одному колесі при кожному Херувимі, а вид тих колес, ніби вигляд каменя хризоліта.</p>
  <p class="verse" id="Ezek.10.10"><sup><a href="#Ezek.10.10" class="verse-number">10</a></sup> А їхній вигляд подоба одна чотирьом їм, як коли б колесо було в колесі.</p>
  <p class="verse" id="Ezek.10.11"><sup><a href="#Ezek.10.11" class="verse-number">11</a></sup> В ході своїй вони йшли на чотири свої боки, не оберталися в ході своїй, бо до того місця, куди обернеться голова, за нею йшли вони, не оберталися в ході своїй.</p>
  <p class="verse" id="Ezek.10.12"><sup><a href="#Ezek.10.12" class="verse-number">12</a></sup> А все їхнє тіло, і їхня спина, і їхні руки, і їхні крила, і ті колеса були повні очей навколо, всі чотири мали колеса.</p>
  <p class="verse" id="Ezek.10.13"><sup><a href="#Ezek.10.13" class="verse-number">13</a></sup> А ці колеса були кликані при мені Ґалґал.</p>
  <p class="verse" id="Ezek.10.14"><sup><a href="#Ezek.10.14" class="verse-number">14</a></sup> А в кожного чотири обличчі: обличчя одного обличчя Херувима, обличчя другого обличчя людини, а третій обличчя лева, а четвертий обличчя орла.</p>
  <p class="verse" id="Ezek.10.15"><sup><a href="#Ezek.10.15" class="verse-number">15</a></sup> І піднялися ті Херувими. Це та жива істота, яку я бачив на річці Кевар.</p>
  <p class="verse" id="Ezek.10.16"><sup><a href="#Ezek.10.16" class="verse-number">16</a></sup> А коли йшли ті Херувими, то йшли й ті колеса при них, а коли ті Херувими підіймають свої крила, щоб знятись із землі, не відвертаються також ті колеса від них.</p>
  <p class="verse" id="Ezek.10.17"><sup><a href="#Ezek.10.17" class="verse-number">17</a></sup> Коли ті ставали, ставали й вони, а коли ті підіймалися, підіймалися й вони, бо в них був дух живої істоти.</p>
  <p class="verse" id="Ezek.10.18"><sup><a href="#Ezek.10.18" class="verse-number">18</a></sup> І вийшла слава Господня з-над порога дому, і стала над Херувимами.</p>
  <p class="verse" id="Ezek.10.19"><sup><a href="#Ezek.10.19" class="verse-number">19</a></sup> І підняли Херувими свої крила, і знялися з землі на моїх очах, коли вони йшли, а ті колеса побіч них, і стали при вході до східньої брами Господнього дому, а слава Ізраїлевого Бога зверху над ними.</p>
  <p class="verse" id="Ezek.10.20"><sup><a href="#Ezek.10.20" class="verse-number">20</a></sup> Це та жива істота, яку я бачив під Богом Ізраїлевим над річкою Кевар. І я пізнав, що це Херувими.</p>
  <p class="verse" id="Ezek.10.21"><sup><a href="#Ezek.10.21" class="verse-number">21</a></sup> У кожного було по чотири обличчі, у кожного чотири крилі, а під їхніми крилами подоба людських рук.</p>
  <p class="verse" id="Ezek.10.22"><sup><a href="#Ezek.10.22" class="verse-number">22</a></sup> А подоба їхнього обличчя це ті обличчя, які я бачив над річкою Кевар, їхній вигляд та вони самі. Кожен ішов просто вперед.</p>
  <h2>Chapter 11</h2>
  <p class="verse" id="Ezek.11.1"><sup><a href="#Ezek.11.1" class="verse-number">1</a></sup> І підійняв мене Дух, і привів мене до східньої брами Господнього дому, що обернена на схід. І ось при вході до брам двадцять і п'ять чоловіка, а серед них бачив я Яазанію, сина Аззурового, та Пелатію, сина Бенаїного, князів народу.</p>
  <p class="verse" id="Ezek.11.2"><sup><a href="#Ezek.11.2" class="verse-number">2</a></sup> І сказав Він до мене: Сину людський, оце ті люди, що задумують кривду, і радять злу раду в цьому місті,</p>
  <p class="verse" id="Ezek.11.3"><sup><a href="#Ezek.11.3" class="verse-number">3</a></sup> що говорять: Не скоро будувати доми. Воно казан, а ми м'ясо.</p>
  <p class="verse" id="Ezek.11.4"><sup><a href="#Ezek.11.4" class="verse-number">4</a></sup> Тому пророкуй на них, пророкуй, сину людський!</p>
  <p class="verse" id="Ezek.11.5"><sup><a href="#Ezek.11.5" class="verse-number">5</a></sup> І зійшов на мене Дух Господній, та й до мене сказав: Скажи: Так говорить Господь: Отак кажете, доме Ізраїлів, і заміри вашого духа Я знаю їх.</p>
  <p class="verse" id="Ezek.11.6"><sup><a href="#Ezek.11.6" class="verse-number">6</a></sup> Ви намножили своїх забитих у цьому місті, і наповнили його вулиці трупами.</p>
  <p class="verse" id="Ezek.11.7"><sup><a href="#Ezek.11.7" class="verse-number">7</a></sup> Тому так говорить Господь Бог: Ваші забиті, що ви їх поклали серед нього, вони те м'ясо, а воно той казан. Та Я випроваджу вас із нього!</p>
  <p class="verse" id="Ezek.11.8"><sup><a href="#Ezek.11.8" class="verse-number">8</a></sup> Ви боїтеся меча і меча наведу Я на вас, говорить Господь Бог.</p>
  <p class="verse" id="Ezek.11.9"><sup><a href="#Ezek.11.9" class="verse-number">9</a></sup> І випроваджу вас із нього, і дам вас у руку чужих, і зроблю між вами присуди!</p>
  <p class="verse" id="Ezek.11.10"><sup><a href="#Ezek.11.10" class="verse-number">10</a></sup> Від меча ви попадаєте; на границі Ізраїля розсуджу вас, і ви пізнаєте, що Я то Господь!</p>
  <p class="verse" id="Ezek.11.11"><sup><a href="#Ezek.11.11" class="verse-number">11</a></sup> Воно не буде вам казаном, і ви не станете в ньому м'ясом. При границі Ізраїля розсуджу вас!</p>
  <p class="verse" id="Ezek.11.12"><sup><a href="#Ezek.11.12" class="verse-number">12</a></sup> І пізнаєте ви, що Я Господь, бо за уставами Його ви не ходили, а постанов Моїх не виконували, але виконували за постановами тих народів, що навколо вас.</p>
  <p class="verse" id="Ezek.11.13"><sup><a href="#Ezek.11.13" class="verse-number">13</a></sup> І сталося, коли я пророкував, то Пелатія, син Бенаніїн, помер. І впав я на своє обличчя, і закричав сильним голосом та й сказав: О Господи Боже, Ти робиш кінець з Ізраїлевим останком!...</p>
  <p class="verse" id="Ezek.11.14"><sup><a href="#Ezek.11.14" class="verse-number">14</a></sup> І було мені слово Господнє таке:</p>
  <p class="verse" id="Ezek.11.15"><sup><a href="#Ezek.11.15" class="verse-number">15</a></sup> Сину людський, брати твої, брати твої мужі рідні тобі, а ввесь Ізраїлів дім увесь той, що до них говорили мешканці Єрусалиму: Віддаліться від Господа, нам даний цей Край на володіння,</p>
  <p class="verse" id="Ezek.11.16"><sup><a href="#Ezek.11.16" class="verse-number">16</a></sup> тому скажи: Так говорить Господь Бог: Хоч Я віддалив їх поміж народи, і хоч розпорошив їх по краях, проте буду для них хоч малою святинею в тих краях, куди вони ввійшли.</p>
  <p class="verse" id="Ezek.11.17"><sup><a href="#Ezek.11.17" class="verse-number">17</a></sup> Тому скажи: Так говорить Господь Бог: І позбираю Я вас із народів, зберу з тих країв, серед яких ви розпорошені, і дам вам Ізраїлеву землю.</p>
  <p class="verse" id="Ezek.11.18"><sup><a href="#Ezek.11.18" class="verse-number">18</a></sup> І вони ввійдуть туди, і викинуть з неї усі мерзоти її та всі гидоти її.</p>
  <p class="verse" id="Ezek.11.19"><sup><a href="#Ezek.11.19" class="verse-number">19</a></sup> І дам їм одне серце, і нового духа дам у вас, і вийму з їхнього тіла серце камінне, і дам їм серце із м'яса,</p>
  <p class="verse" id="Ezek.11.20"><sup><a href="#Ezek.11.20" class="verse-number">20</a></sup> щоб вони ходили за уставами Моїми, і додержували Мої постанови та виконували їх. І вони стануть Мені народом, а Я буду їм Богом!</p>
  <p class="verse" id="Ezek.11.21"><sup><a href="#Ezek.11.21" class="verse-number">21</a></sup> А щодо тих, що їхнє серце ходить за гидотами своїми та мерзотами своїми, то поверну їхню дорогу на їхню голову, говорить Господь Бог...</p>
  <p class="verse" id="Ezek.11.22"><sup><a href="#Ezek.11.22" class="verse-number">22</a></sup> І попідіймали Херувими крила свої, а колеса при них, і слава Ізраїлевого Бога зверху над ними.</p>
  <p class="verse" id="Ezek.11.23"><sup><a href="#Ezek.11.23" class="verse-number">23</a></sup> І піднялася слава Господня з-над середини міста, і стала на горі, що зо сходу міста.</p>
  <p class="verse" id="Ezek.11.24"><sup><a href="#Ezek.11.24" class="verse-number">24</a></sup> І дух підніс мене, і ввів мене в Халдею до полонян у видінні, Духом Божим. І підійнялося від мене те видіння, яке я бачив.</p>
  <p class="verse" id="Ezek.11.25"><sup><a href="#Ezek.11.25" class="verse-number">25</a></sup> І я говорив до полонян усі Господні слова, які Він наказав був мені.</p>
  <h2>Chapter 12</h2>
  <p class="verse" id="Ezek.12.1"><sup><a href="#Ezek.12.1" class="verse-number">1</a></sup> І було мені слово Господнє таке:</p>
  <p class="verse" id="Ezek.12.2"><sup><a href="#Ezek.12.2" class="verse-number">2</a></sup> Сину людський, ти живеш серед дому ворохобного, вони мають очі, щоб бачити, та не бачать, мають вуха, щоб слухати, та не чують, бо вони дім ворохобний.</p>
  <p class="verse" id="Ezek.12.3"><sup><a href="#Ezek.12.3" class="verse-number">3</a></sup> А ти, сину людський, пороби собі речі для мандрівки, і йди на вигнання вдень на їхніх очах, і підеш на вигнання з свого місця до іншого місця на їхніх очах, може побачать вони, що вони дім ворохобности.</p>
  <p class="verse" id="Ezek.12.4"><sup><a href="#Ezek.12.4" class="verse-number">4</a></sup> І повиносиш свої речі, як речі для мандрівки, удень на їхніх очах, а ти вийдеш увечорі на їхніх очах, як виходять вигнанці.</p>
  <p class="verse" id="Ezek.12.5"><sup><a href="#Ezek.12.5" class="verse-number">5</a></sup> На їхніх очах пробий собі дірку в стіні, і повиносиш нею.</p>
  <p class="verse" id="Ezek.12.6"><sup><a href="#Ezek.12.6" class="verse-number">6</a></sup> На їхніх очах на рамені повиносиш, винесеш потемки, закриєш обличчя своє, і не побачиш землі, бо Я поставив тебе знаком для Ізраїлевого дому.</p>
  <p class="verse" id="Ezek.12.7"><sup><a href="#Ezek.12.7" class="verse-number">7</a></sup> І зробив я так, як наказано мені: речі свої я повиносив удень, а ввечорі пробив собі рукою дірку в стіні, потемки повиносив, на рамені носив на їхніх очах.</p>
  <p class="verse" id="Ezek.12.8"><sup><a href="#Ezek.12.8" class="verse-number">8</a></sup> А ранком було мені слово Господнє таке:</p>
  <p class="verse" id="Ezek.12.9"><sup><a href="#Ezek.12.9" class="verse-number">9</a></sup> Сину людський, чи ж не сказав до тебе дім Ізраїлів, дім ворохобности: Що ти робиш?</p>
  <p class="verse" id="Ezek.12.10"><sup><a href="#Ezek.12.10" class="verse-number">10</a></sup> Скажи до них: Так сказав Господь Бог: Це пророцтво про начальника Єрусалиму та ввесь Ізраїлів дім, що в ньому вони.</p>
  <p class="verse" id="Ezek.12.11"><sup><a href="#Ezek.12.11" class="verse-number">11</a></sup> Скажи: Я ваш знак. Як зробив Я, так буде зроблено їм, підуть на вигнання в полон!</p>
  <p class="verse" id="Ezek.12.12"><sup><a href="#Ezek.12.12" class="verse-number">12</a></sup> А той начальник, що серед них, на рамені буде нести потемки й вийде; у стіні проб'ють дірку, щоб вивести його; обличчя своє він закриє, щоб не бачити землі очима.</p>
  <p class="verse" id="Ezek.12.13"><sup><a href="#Ezek.12.13" class="verse-number">13</a></sup> І розтягну на нього сітку Свою, і він буде схоплений в пастку Мою, і відведу його до Вавилону, до халдейського краю, та його він не побачить, і там помре.</p>
  <p class="verse" id="Ezek.12.14"><sup><a href="#Ezek.12.14" class="verse-number">14</a></sup> А все, що навколо нього, його помічники та всі війська його, розпорошу на всі вітри, і витягну за ними меча...</p>
  <p class="verse" id="Ezek.12.15"><sup><a href="#Ezek.12.15" class="verse-number">15</a></sup> І пізнають вони, що Я Господь, коли розвію їх поміж народами та розпорошу їх по країнах!</p>
  <p class="verse" id="Ezek.12.16"><sup><a href="#Ezek.12.16" class="verse-number">16</a></sup> А нечисленних з них людей збережу від меча, від голоду та від зарази, щоб вони оповідали про свої гидоти серед народів, куди поприходять. І вони пізнають, що Я Господь!</p>
  <p class="verse" id="Ezek.12.17"><sup><a href="#Ezek.12.17" class="verse-number">17</a></sup> І було мені слово Господнє таке:</p>
  <p class="verse" id="Ezek.12.18"><sup><a href="#Ezek.12.18" class="verse-number">18</a></sup> Сину людський, їж свій хліб у дрижанні, а воду свою пий у тремтінні та в журбі.</p>
  <p class="verse" id="Ezek.12.19"><sup><a href="#Ezek.12.19" class="verse-number">19</a></sup> І скажеш до народу цього Краю: Так говорить Господь Бог на мешканців Єрусалиму, на Ізраїлеву землю: Вони хліб свій в журбі будуть їсти, а воду свою будуть пити в остовпінні, бо спустошів їхній Край від своєї повні за насилля всіх, що мешкають у ньому.</p>
  <p class="verse" id="Ezek.12.20"><sup><a href="#Ezek.12.20" class="verse-number">20</a></sup> І поруйнуються населені міста, а Край стане спустошенням, і пізнаєте ви, що Я Господь!</p>
  <p class="verse" id="Ezek.12.21"><sup><a href="#Ezek.12.21" class="verse-number">21</a></sup> І було мені слово Господнє таке:</p>
  <p class="verse" id="Ezek.12.22"><sup><a href="#Ezek.12.22" class="verse-number">22</a></sup> Сину людський, що це в вас за приповістка така в Ізраїлевій землі: Продовжаться дні, і зникне всіляке видіння?</p>
  <p class="verse" id="Ezek.12.23"><sup><a href="#Ezek.12.23" class="verse-number">23</a></sup> Тому скажи їм: Так говорить Господь Бог: Припиню Я цю приповістку, і більше не будуть її приповісткувати в Ізраїлі, але говори їм: Наблизилися оті дні й слово всякого видіння.</p>
  <p class="verse" id="Ezek.12.24"><sup><a href="#Ezek.12.24" class="verse-number">24</a></sup> Бо не буде вже жодного марного видіння та підлесливого чарування в Ізраїлевім домі.</p>
  <p class="verse" id="Ezek.12.25"><sup><a href="#Ezek.12.25" class="verse-number">25</a></sup> Бо Я, Господь, буду говорити, а яке слово говоритиму, то буде воно здійснене, не відтягнеться вже, бо за ваших днів, доме ворохобности, буду говорити слово, і його виконаю, говорить Господь Бог.</p>
  <p class="verse" id="Ezek.12.26"><sup><a href="#Ezek.12.26" class="verse-number">26</a></sup> І було мені слово Господнє таке:</p>
  <p class="verse" id="Ezek.12.27"><sup><a href="#Ezek.12.27" class="verse-number">27</a></sup> Сину людський, ось говорить Ізраїлів дім: Те видіння, яке він бачить, воно про далекі дні, і про далекі часи він пророкує.</p>
  <p class="verse" id="Ezek.12.28"><sup><a href="#Ezek.12.28" class="verse-number">28</a></sup> Тому їм скажи: Так говорить Господь Бог: Не відтягнуться вже всі слова Мої, яке слово говоритиму, те буде виконане, говорить Господь Бог!</p>
  <h2>Chapter 13</h2>
  <p class="verse" id="Ezek.13.1"><sup><a href="#Ezek.13.1" class="verse-number">1</a></sup> І було мені слово Господнє таке:</p>
  <p class="verse" id="Ezek.13.2"><sup><a href="#Ezek.13.2" class="verse-number">2</a></sup> Сину людський, пророкуй на Ізраїлевих пророків, що пророкують, і скажи пророкам, що провіщають із власного серця: Послухайте Господнього слова!</p>
  <p class="verse" id="Ezek.13.3"><sup><a href="#Ezek.13.3" class="verse-number">3</a></sup> Так говорить Господь Бог: Горе на пророків безумних, що ходять за своїм духом та за тим, чого не бачили!</p>
  <p class="verse" id="Ezek.13.4"><sup><a href="#Ezek.13.4" class="verse-number">4</a></sup> Твої пророки, Ізраїлю, як ті лисиці в руїнах!</p>
  <p class="verse" id="Ezek.13.5"><sup><a href="#Ezek.13.5" class="verse-number">5</a></sup> Не ввійшли ви в проломи, і не загородили загороди над Ізраїлевим домом, щоб стати на бій Господнього дня.</p>
  <p class="verse" id="Ezek.13.6"><sup><a href="#Ezek.13.6" class="verse-number">6</a></sup> Вони бачать марноту та фальшиве чарування, говорячи: Говорить Господь, а Господь не посилав їх, та вони мають надію, що сповниться слово.</p>
  <p class="verse" id="Ezek.13.7"><sup><a href="#Ezek.13.7" class="verse-number">7</a></sup> Хіба ж не марне видіння ви бачили, і не фальшиве чарування ви говорили? А ви кажете: Говорить Господь, а Я не говорив!</p>
  <p class="verse" id="Ezek.13.8"><sup><a href="#Ezek.13.8" class="verse-number">8</a></sup> Тому так говорить Господь Бог: За те, що ви говорите марноту, і бачите лжу, тому ось Я проти вас, говорить Господь Бог.</p>
  <p class="verse" id="Ezek.13.9"><sup><a href="#Ezek.13.9" class="verse-number">9</a></sup> І буде рука Моя проти пророків, що бачать марноту й чарують ілжею. Вони не будуть на раді народу Мого, і в перепису Ізраїлевого дому не будуть записані, і до землі Ізраїлевої не ввійдуть. І пізнаєте ви, що Я Господь Бог!</p>
  <p class="verse" id="Ezek.13.10"><sup><a href="#Ezek.13.10" class="verse-number">10</a></sup> Саме за те, що вони впровадили народ Мій у помилку, говорячи мир, а миру нема. І він будує мура, а вони тинкують його будьяким тинком.</p>
  <p class="verse" id="Ezek.13.11"><sup><a href="#Ezek.13.11" class="verse-number">11</a></sup> Скажи до тих, що тинкують будьяким тинком, що мур упаде. Буде дощ заливний, і ви, каміння великого граду, впадете, і вітер бурхливий розвалить мура.</p>
  <p class="verse" id="Ezek.13.12"><sup><a href="#Ezek.13.12" class="verse-number">12</a></sup> І ось стіна впаде. Чи ж не скажуть вам: Де той тинк, яким ви тинкували?</p>
  <p class="verse" id="Ezek.13.13"><sup><a href="#Ezek.13.13" class="verse-number">13</a></sup> Тому так говорить Господь Бог: Я вчиню, що бурхливий вітер валитиме в лютості Моїй, і буде дощ заливний в Моїм гніві, і каміння великого граду в лютості на вигублення.</p>
  <p class="verse" id="Ezek.13.14"><sup><a href="#Ezek.13.14" class="verse-number">14</a></sup> І розіб'ю Я ту стіну, яку ви обтинкували будьяким тинком, і повалю її до землі, й оголиться підвалина її, і впаде, і ви загинете в середині його, Єрусалима, і пізнаєте, що Я Господь!</p>
  <p class="verse" id="Ezek.13.15"><sup><a href="#Ezek.13.15" class="verse-number">15</a></sup> І докінчу Я лютість Свою на стіні та на тих, що тинкують її якимбудь тинком, і скажу вам: Немає стіни та її тинкувальників,</p>
  <p class="verse" id="Ezek.13.16"><sup><a href="#Ezek.13.16" class="verse-number">16</a></sup> Ізраїлевих пророків, що пророкували на Єрусалим і бачили для нього видіння миру, та немає миру, говорить Господь!</p>
  <p class="verse" id="Ezek.13.17"><sup><a href="#Ezek.13.17" class="verse-number">17</a></sup> А ти, сину людський, зверни своє обличчя до дочок свого народу, що пророкують з власного серця, і пророкуй на них,</p>
  <p class="verse" id="Ezek.13.18"><sup><a href="#Ezek.13.18" class="verse-number">18</a></sup> та й скажи: Так говорить Господь Бог: Горе тим, що шиють чародійні обв'язки на суглоби рук, і роблять хустки на голову всякого зросту, щоб ловити душі. Невже, ловлячи душі Мого народу, ви свої душі спасете?</p>
  <p class="verse" id="Ezek.13.19"><sup><a href="#Ezek.13.19" class="verse-number">19</a></sup> І ви безчестите Мене в Мого народу за жмені ячменю та за кришки хліба, забиваючи душі, що не повинні б умирати, та лишаючи при житті душі, що не повинні б жити, своїми обманами Моєму народові, що слухають лжу.</p>
  <p class="verse" id="Ezek.13.20"><sup><a href="#Ezek.13.20" class="verse-number">20</a></sup> Тому так говорить Господь Бог: Ось Я проти ваших чародійних обв'язок, ув які ви ловите душі. І позриваю їх із ваших рамен, і повипускаю ті душі, ті душі, що ви ловите, щоб були вільні, як птахи.</p>
  <p class="verse" id="Ezek.13.21"><sup><a href="#Ezek.13.21" class="verse-number">21</a></sup> І позриваю ваші хустки, і врятую народ Свій з вашої руки, і не будуть вони вже в вашій руці за здобич, і пізнаєте ви, що Я Господь.</p>
  <p class="verse" id="Ezek.13.22"><sup><a href="#Ezek.13.22" class="verse-number">22</a></sup> За те, що ви лжею заподіяли біль серцю праведного, хоч Я не зробив йому болю, і за те, що ви зміцнюєте руки безбожного, щоб він не відвернувся від своєї злої дороги, щоб спасти його при житті,</p>
  <p class="verse" id="Ezek.13.23"><sup><a href="#Ezek.13.23" class="verse-number">23</a></sup> тому більш не будете бачити марноти та не будете віщувати, і Я врятую народ Свій з вашої руки, і ви пізнаєте, що Я Господь!</p>
  <h2>Chapter 14</h2>
  <p class="verse" id="Ezek.14.1"><sup><a href="#Ezek.14.1" class="verse-number">1</a></sup> І прийшли до мене мужі з Ізраїлевих старших, і посідали передо мною.</p>
  <p class="verse" id="Ezek.14.2"><sup><a href="#Ezek.14.2" class="verse-number">2</a></sup> І було мені слово Господнє таке:</p>
  <p class="verse" id="Ezek.14.3"><sup><a href="#Ezek.14.3" class="verse-number">3</a></sup> Сину людський, ці мужі допустили своїх божків у своє серце, а спотикання провини своєї поклали перед обличчям своїм. Чи ж можуть вони запитувати Мене?</p>
  <p class="verse" id="Ezek.14.4"><sup><a href="#Ezek.14.4" class="verse-number">4</a></sup> Тому говори з ними, та й скажеш до них: Так говорить Господь Бог: Кожен чоловік з Ізраїлевого дому, що допустить своїх божків у своє серце, а спотикання провини своєї покладе перед обличчям своїм, і прийде до пророка, тому Я, Господь, відповім, згідно з цим, згідно з многотою його божків,</p>
  <p class="verse" id="Ezek.14.5"><sup><a href="#Ezek.14.5" class="verse-number">5</a></sup> щоб схопити тих з Ізраїлевого дому за їхнє серце, бо всі вони віддалилися від Мене через своїх божків!</p>
  <p class="verse" id="Ezek.14.6"><sup><a href="#Ezek.14.6" class="verse-number">6</a></sup> Тому скажи до Ізраїлевого дому: Так говорить Господь Бог: Наверніться, і відступіть від ваших божків, і від усіх ваших гидот відверніть свої обличчя!</p>
  <p class="verse" id="Ezek.14.7"><sup><a href="#Ezek.14.7" class="verse-number">7</a></sup> Бо кожен чоловік із Ізраїлевого дому або з чужинців, що мешкають серед Ізраїля, коли відступить від Мене, і допустить своїх божків у своє серце, і покладе спотикання своєї провини перед обличчям своїм, і прийде до пророка, щоб запитати Мене, тому Я, Господь, відповім від Себе.</p>
  <p class="verse" id="Ezek.14.8"><sup><a href="#Ezek.14.8" class="verse-number">8</a></sup> І зверну Я лице Своє проти цього чоловіка, і вчиню його за знака та за приповістку, і вигублю його з-посеред Свого народу, і пізнаєте ви, що Я Господь!</p>
  <p class="verse" id="Ezek.14.9"><sup><a href="#Ezek.14.9" class="verse-number">9</a></sup> А пророк, коли б був зведений, і говорив би слово, Я, Господь, зведу цього пророка, і простягну руку Свою на нього, і вигублю його з-посеред Свого народу Ізраїлевого!</p>
  <p class="verse" id="Ezek.14.10"><sup><a href="#Ezek.14.10" class="verse-number">10</a></sup> І понесуть вони свою провину, яка провина того, хто питається, така буде провина пророка,</p>
  <p class="verse" id="Ezek.14.11"><sup><a href="#Ezek.14.11" class="verse-number">11</a></sup> щоб не блудив уже Ізраїлів дім від Мене, і не занечищувався вже всіма своїми гріхами. І будуть вони Мені народом, а Я буду їм Богом, говорить Господь Бог!</p>
  <p class="verse" id="Ezek.14.12"><sup><a href="#Ezek.14.12" class="verse-number">12</a></sup> І було мені слово Господнє таке:</p>
  <p class="verse" id="Ezek.14.13"><sup><a href="#Ezek.14.13" class="verse-number">13</a></sup> Сину людський, коли згрішить проти Мене земля, спроневірюючи, то Я простягну Свою руку на неї, і зламаю їй хлібну підпору, і пошлю на неї голод, і вигублю з неї людину й скотину.</p>
  <p class="verse" id="Ezek.14.14"><sup><a href="#Ezek.14.14" class="verse-number">14</a></sup> А коли б серед неї були три мужі: Ной, Даниїл та Йов, вони в своїй справедливості врятували б лише свою власну душу, говорить Господь Бог.</p>
  <p class="verse" id="Ezek.14.15"><sup><a href="#Ezek.14.15" class="verse-number">15</a></sup> Коли б Я перепровадив по землі люту звірину, й обезлюдніла б вона, і стала б вона спустошенням, так що ніхто не проходив би нею через ту звірину,</p>
  <p class="verse" id="Ezek.14.16"><sup><a href="#Ezek.14.16" class="verse-number">16</a></sup> той й ці три мужі серед неї, як живий Я, говорить Господь Бог, не врятують вони ні синів, ні дочок! Самі вони будуть врятовані, а Край стане спустошенням...</p>
  <p class="verse" id="Ezek.14.17"><sup><a href="#Ezek.14.17" class="verse-number">17</a></sup> Або коли б Я спровадив на цю землю меча, та й мечеві сказав: Пройди по Краю, і вигуби з нього людину й скотину,</p>
  <p class="verse" id="Ezek.14.18"><sup><a href="#Ezek.14.18" class="verse-number">18</a></sup> то ці три мужі серед нього, як живий Я! говорить Господь Бог, не врятують синів, ні дочок, бо врятуються самі тільки вони!</p>
  <p class="verse" id="Ezek.14.19"><sup><a href="#Ezek.14.19" class="verse-number">19</a></sup> Або коли б Я моровицю послав до цієї землі, і вилив би на неї свою лютість у крові, щоб вигубити з неї людину й скотину,</p>
  <p class="verse" id="Ezek.14.20"><sup><a href="#Ezek.14.20" class="verse-number">20</a></sup> а Ной, Даниїл та Йов були б серед неї, як живий Я! говорить Господь Бог, ані сина, ані дочки не врятували б вони! Вони в своїй справедливості врятують тільки свою власну душу.</p>
  <p class="verse" id="Ezek.14.21"><sup><a href="#Ezek.14.21" class="verse-number">21</a></sup> Бо так говорить Господь Бог: Хоч послав би Я на Єрусалим чотири Свої лихі присуди: меча, і голод, і люту звірину та моровицю, щоб вигубити з нього людину та скотину,</p>
  <p class="verse" id="Ezek.14.22"><sup><a href="#Ezek.14.22" class="verse-number">22</a></sup> то все таки залишаться в ньому рештки, що будуть випроваджені, сини та дочки. Ось вони вийдуть до вас, і ви побачите їхню дорогу та їхні вчинки, і будете потішені за те лихо, що Я навів на Єрусалим, за все, що Я навів був на нього.</p>
  <p class="verse" id="Ezek.14.23"><sup><a href="#Ezek.14.23" class="verse-number">23</a></sup> І потішать вони вас, коли ви побачите їхню дорогу та їхні вчинки, і пізнаєте, що не надармо зробив Я все, що зробив серед нього, говорить Господь Бог.</p>
  <h2>Chapter 15</h2>
  <p class="verse" id="Ezek.15.1"><sup><a href="#Ezek.15.1" class="verse-number">1</a></sup> І було мені слово Господнє таке:</p>
  <p class="verse" id="Ezek.15.2"><sup><a href="#Ezek.15.2" class="verse-number">2</a></sup> Сину людський, чим краще виноградове дерево від усякого дерева, та виноградна галузка, що була серед дерев лісових?</p>
  <p class="verse" id="Ezek.15.3"><sup><a href="#Ezek.15.3" class="verse-number">3</a></sup> Чи візьметься з нього кусок дерева, щоб зробити яку роботу? Чи візьмуть із нього кілка, щоб повісити на ньому всяку річ?</p>
  <p class="verse" id="Ezek.15.4"><sup><a href="#Ezek.15.4" class="verse-number">4</a></sup> Ось воно дане огневі на пожертя... Обидва кінці його пожер огонь, а середина його надгоріла, чи надається воно до роботи?</p>
  <p class="verse" id="Ezek.15.5"><sup><a href="#Ezek.15.5" class="verse-number">5</a></sup> Як було воно непорушним воно не надавалося на роботу, що ж тепер, коли огонь пожер його, і воно надгоріло, то ще буде надаватися на роботу?</p>
  <p class="verse" id="Ezek.15.6"><sup><a href="#Ezek.15.6" class="verse-number">6</a></sup> Тому так говорить Господь Бог: Як виноградове дерево між лісними деревами, що Я дав його огневі на пожертя, так дам Я мешканців Єрусалиму!</p>
  <p class="verse" id="Ezek.15.7"><sup><a href="#Ezek.15.7" class="verse-number">7</a></sup> І оберну Я лице Своє проти них, з одного огню вони вийшли, та пожере їх другий огонь. І пізнаєте, ви, що Я Господь, коли зверну Своє лице проти них!</p>
  <p class="verse" id="Ezek.15.8"><sup><a href="#Ezek.15.8" class="verse-number">8</a></sup> І віддам цей Край на спустошення, за те, що вони спроневірилися, говорить Господь Бог.</p>
  <h2>Chapter 16</h2>
  <p class="verse" id="Ezek.16.1"><sup><a href="#Ezek.16.1" class="verse-number">1</a></sup> І було мені слово Господнє таке:</p>
  <p class="verse" id="Ezek.16.2"><sup><a href="#Ezek.16.2" class="verse-number">2</a></sup> Сину людський, повідом Єрусалим про його гидоти,</p>
  <p class="verse" id="Ezek.16.3"><sup><a href="#Ezek.16.3" class="verse-number">3</a></sup> та й скажи: Так говорить Господь Бог до дочки Єрусалиму: Походження твоє й народження твоє з краю ханаанського, твій батько амореєць, а мати твоя хіттеянка.</p>
  <p class="verse" id="Ezek.16.4"><sup><a href="#Ezek.16.4" class="verse-number">4</a></sup> При твоєму народженні, того дня, як ти народилася, не був обрізаний пупок твій, і водою не була ти обмита на очищення, ані не була ти посолена, ані не була ти сповита.</p>
  <p class="verse" id="Ezek.16.5"><sup><a href="#Ezek.16.5" class="verse-number">5</a></sup> Не змилувалося над тобою жодне око, щоб зробити тобі одну з цих речей з милосердя над тобою, але була ти викинена на відкрите поле, так мало ціновано душу твою в день твойого народження!</p>
  <p class="verse" id="Ezek.16.6"><sup><a href="#Ezek.16.6" class="verse-number">6</a></sup> І проходив Я повз тебе, і бачив тебе, як ти валялася в своїй крові, і сказав Я до тебе: Живи в своїй крові! Так, Я сказав тобі: Живи в своїй крові!</p>
  <p class="verse" id="Ezek.16.7"><sup><a href="#Ezek.16.7" class="verse-number">7</a></sup> Рости ж, зробив Я тебе, як польову ростину, і ти зросла та стала велика, і дійшла ти до найвродливішої вроди: перса випростались, волос твій виріс, а ти була зовсім нага!</p>
  <p class="verse" id="Ezek.16.8"><sup><a href="#Ezek.16.8" class="verse-number">8</a></sup> І проходив Я повз тебе, і побачив тебе, аж ось час твій наспів, час кохання. І простягнув Я полу Свою над тобою, і закрив твою наготу, і присягнув тобі, і ввійшов з тобою в заповіт, говорить Господь Бог, і стала ти Моєю.</p>
  <p class="verse" id="Ezek.16.9"><sup><a href="#Ezek.16.9" class="verse-number">9</a></sup> І обмив Я тебе водою, і сполоскав Я кров твою з тебе, і натер тебе оливою.</p>
  <p class="verse" id="Ezek.16.10"><sup><a href="#Ezek.16.10" class="verse-number">10</a></sup> І зодягнув тебе різнокольоровим, взув тебе в тахаш, і сповив тебе в віссон, і покрив тебе шовком.</p>
  <p class="verse" id="Ezek.16.11"><sup><a href="#Ezek.16.11" class="verse-number">11</a></sup> І приоздобив тебе оздобою, і дав нараменники на руки твої, а ланцюга на шию твою.</p>
  <p class="verse" id="Ezek.16.12"><sup><a href="#Ezek.16.12" class="verse-number">12</a></sup> І дав Я носову сережку до носа твого, і сережки на вуха твої, а пишну корону на твою голову.</p>
  <p class="verse" id="Ezek.16.13"><sup><a href="#Ezek.16.13" class="verse-number">13</a></sup> І приоздобилась ти золотом та сріблом, а одіж твоя віссон та шовк, і різнокольорове; булку й мед та оливу ти їла, і стала ти гарна-прегарна, і вдалося тобі досягти царської гідности!</p>
  <p class="verse" id="Ezek.16.14"><sup><a href="#Ezek.16.14" class="verse-number">14</a></sup> І розійшлося ім'я твоє поміж народами за твою красу, бо досконала вона, через пишноту Мою, яку Я на тебе поклав, говорить Господь Бог!</p>
  <p class="verse" id="Ezek.16.15"><sup><a href="#Ezek.16.15" class="verse-number">15</a></sup> І покладалася ти на красу свою, і стала розпусною через славу свою, і виливала ти розпусту свою на кожного перехожого, його ти була.</p>
  <p class="verse" id="Ezek.16.16"><sup><a href="#Ezek.16.16" class="verse-number">16</a></sup> І брала ти з шат своїх, і робила собі різнокольорові пагірки, і чинила розпусту на них, як не бувало й не буде.</p>
  <p class="verse" id="Ezek.16.17"><sup><a href="#Ezek.16.17" class="verse-number">17</a></sup> І брала ти речі з пишноти своєї, з Мого золота та зо срібла Мого, що дав тобі Я, і наробила собі подоб чоловічої статі, і чинила розпусту із ними.</p>
  <p class="verse" id="Ezek.16.18"><sup><a href="#Ezek.16.18" class="verse-number">18</a></sup> І брала ти свою різнокольорову одіж, і покривала їх, а оливу Мою та Моє кадило клала перед ними.</p>
  <p class="verse" id="Ezek.16.19"><sup><a href="#Ezek.16.19" class="verse-number">19</a></sup> А Мій хліб, що давав Я тобі, булку й оливу та мед, що ними годував Я тебе, то віддавала ти те перед їхнє обличчя на любі пахощі. І сталося це, говорить Господь Бог.</p>
  <p class="verse" id="Ezek.16.20"><sup><a href="#Ezek.16.20" class="verse-number">20</a></sup> І брала ти синів своїх та дочок своїх, що породила Мені, і приносила їх на їжу їм. Чи мало було розпусти твоєї,</p>
  <p class="verse" id="Ezek.16.21"><sup><a href="#Ezek.16.21" class="verse-number">21</a></sup> що ти різала дітей Моїх і давала їм, перепроваджуючи через огонь для них?</p>
  <p class="verse" id="Ezek.16.22"><sup><a href="#Ezek.16.22" class="verse-number">22</a></sup> І при всіх гидотах твоїх та розпустах твоїх ти не пам'ятала про дні своєї молодости, коли була нагою-пренагою, коли валялася в крові своїй...</p>
  <p class="verse" id="Ezek.16.23"><sup><a href="#Ezek.16.23" class="verse-number">23</a></sup> І сталося по всьому тому твоєму злі, горе, горе тобі! говорить Господь Бог,</p>
  <p class="verse" id="Ezek.16.24"><sup><a href="#Ezek.16.24" class="verse-number">24</a></sup> і побудувала ти собі місця розпусти, і поробила собі підвищення на кожному майдані.</p>
  <p class="verse" id="Ezek.16.25"><sup><a href="#Ezek.16.25" class="verse-number">25</a></sup> На кожному роздоріжжі побудувала ти свої підвищення, і знеславила красу свою, і розхиляла ноги свої для кожного перехожого, і побільшувала свою розпусту...</p>
  <p class="verse" id="Ezek.16.26"><sup><a href="#Ezek.16.26" class="verse-number">26</a></sup> І чинила ти розпусту з синами Єгипту, з своїми сусідами великотелесими, і побільшувала свою розпусту, щоб гнівити Мене.</p>
  <p class="verse" id="Ezek.16.27"><sup><a href="#Ezek.16.27" class="verse-number">27</a></sup> І ось простягнув Я Свою руку на тебе, і відняв належну частину твою, і дав тебе на волю твоїх ненависниць, филистимських дочок, засоромлених твоєю нечистою дорогою.</p>
  <p class="verse" id="Ezek.16.28"><sup><a href="#Ezek.16.28" class="verse-number">28</a></sup> Бо чинила ти розпусту з синами Ашшуровими, і не могла насититись, і блудила з ними, і теж не наситилась.</p>
  <p class="verse" id="Ezek.16.29"><sup><a href="#Ezek.16.29" class="verse-number">29</a></sup> І побільшила ти свою розпусту до купецького краю халдеїв, та теж цим не наситилася.</p>
  <p class="verse" id="Ezek.16.30"><sup><a href="#Ezek.16.30" class="verse-number">30</a></sup> Як змучилося серце твоє, говорить Господь Бог, коли ти робила всі оці вчинки свавільної розпусної жінки!</p>
  <p class="verse" id="Ezek.16.31"><sup><a href="#Ezek.16.31" class="verse-number">31</a></sup> Коли ти будувала місця своєї розпусти на кожному роздоріжжі, а підвищення своє робила на кожному майдані, то не була ти, як блудниця, щоб збирати заплату за розпусту,</p>
  <p class="verse" id="Ezek.16.32"><sup><a href="#Ezek.16.32" class="verse-number">32</a></sup> але як перелюбна жінка, що замість свого чоловіка бере собі чужих.</p>
  <p class="verse" id="Ezek.16.33"><sup><a href="#Ezek.16.33" class="verse-number">33</a></sup> Усім блудницям дають дарунка, а ти сама давала дарунки свої всім коханцям своїм, і підкуповувала їх, щоб приходили до тебе звідусіль на розпусту з тобою.</p>
  <p class="verse" id="Ezek.16.34"><sup><a href="#Ezek.16.34" class="verse-number">34</a></sup> І було тобі при твоїй розпусті навпаки від інших жінок, бо не волочились за тобою, а через те, що ти давала заплату за розпусту, і заплата за розпусту не давалась тобі, то сталось тобі навпаки.</p>
  <p class="verse" id="Ezek.16.35"><sup><a href="#Ezek.16.35" class="verse-number">35</a></sup> Тому то, розпуснице, послухай Господнього слова:</p>
  <p class="verse" id="Ezek.16.36"><sup><a href="#Ezek.16.36" class="verse-number">36</a></sup> Так говорить Господь Бог: За те, що виливалась твоя розпуста, і відкривалась твоя нагота в блудодійстві твоїм з твоїми коханцями та зо всіма божками гидоти твоєї, і за кров синів твоїх, яких ти давала їм,</p>
  <p class="verse" id="Ezek.16.37"><sup><a href="#Ezek.16.37" class="verse-number">37</a></sup> тому ось Я позбираю всіх коханців твоїх, яким була ти приємна, і всіх, кого ти кохала, разом з тими, кого ти зненавиділа, і зберу їх коло тебе знавкола, і відкрию їм наготу твою, і вони побачать увесь твій сором!</p>
  <p class="verse" id="Ezek.16.38"><sup><a href="#Ezek.16.38" class="verse-number">38</a></sup> І засуджу тебе присудом на перелюбниць та тих, що кров проливають, і дам тебе на кров лютости та заздрости...</p>
  <p class="verse" id="Ezek.16.39"><sup><a href="#Ezek.16.39" class="verse-number">39</a></sup> І віддам тебе в їхню руку, і вони зруйнують твоє місце розпусти, і порозвалюють підвищення твої, і постягають з тебе шати твої, і позабирають пишні вбрання твої, і покладуть тебе зовсім нагою...</p>
  <p class="verse" id="Ezek.16.40"><sup><a href="#Ezek.16.40" class="verse-number">40</a></sup> І зберуть проти тебе збори, і закидають тебе камінням, і порубають тебе своїми мечами...</p>
  <p class="verse" id="Ezek.16.41"><sup><a href="#Ezek.16.41" class="verse-number">41</a></sup> І попалять доми твої огнем, і зроблять на тебе присуди на очах багатьох жінок. І зроблю Я кінець, щоб не була ти розпусницею, і ти вже не будеш давати дарунка за розпусту!</p>
  <p class="verse" id="Ezek.16.42"><sup><a href="#Ezek.16.42" class="verse-number">42</a></sup> І заспокоїться Моя лютість на тебе, і відійде від тебе Моя заздрість, і я заспокоюся, і не буду вже гніватися.</p>
  <p class="verse" id="Ezek.16.43"><sup><a href="#Ezek.16.43" class="verse-number">43</a></sup> За те, що ти не пам'ятала про дні своєї молодости, і гнівила Мене всім тим, то й Я ось поверну дорогу твою на твою голову, говорить Господь Бог, щоб не чинила ти розпусти після всіх гидот своїх!...</p>
  <p class="verse" id="Ezek.16.44"><sup><a href="#Ezek.16.44" class="verse-number">44</a></sup> Ось кожен приповістник говоритиме про тебе приповістку, кажучи: Яка мати така її донька!</p>
  <p class="verse" id="Ezek.16.45"><sup><a href="#Ezek.16.45" class="verse-number">45</a></sup> Ти дочка своєї матері, що покинула свого чоловіка та своїх синів, і ти сестра своїх сестер, що покидали своїх чоловіків та своїх синів. Мати ваша хіттейка, а ваш батько амореєць!</p>
  <p class="verse" id="Ezek.16.46"><sup><a href="#Ezek.16.46" class="verse-number">46</a></sup> А старша сестра твоя Самарія та дочки її, що сидять по лівиці твоїй, а сестра твоя, менша від тебе, що сидить по правиці твоїй це Содома та дочки її.</p>
  <p class="verse" id="Ezek.16.47"><sup><a href="#Ezek.16.47" class="verse-number">47</a></sup> А ти хіба не ходила їхніми дорогами й не робила за їхніми гидотами? Мало бракувало, і зіпсулася б ти більше від них на всіх своїх дорогах!</p>
  <p class="verse" id="Ezek.16.48"><sup><a href="#Ezek.16.48" class="verse-number">48</a></sup> Як живий Я, говорить Господь Бог, не зробила Содома, сестра твоя, вона та дочки її, як зробила ти та твої дочки!</p>
  <p class="verse" id="Ezek.16.49"><sup><a href="#Ezek.16.49" class="verse-number">49</a></sup> Ось оце була провина твоєї сестри Содоми: пиха, ситість їжі та преспокійний спокій були в неї та в її дочок, а руки вбогого та бідного вона не зміцняла.</p>
  <p class="verse" id="Ezek.16.50"><sup><a href="#Ezek.16.50" class="verse-number">50</a></sup> І запишались вони, і робили гидоти перед Моїм обличчям. І Я їх відкинув, як побачив оце.</p>
  <p class="verse" id="Ezek.16.51"><sup><a href="#Ezek.16.51" class="verse-number">51</a></sup> А Самарія не нагрішила й половини гріхів твоїх, та ти побільшила гидоти свої більш від них, і оправдала сестер своїх усіма своїми гидотами, які ти зробила.</p>
  <p class="verse" id="Ezek.16.52"><sup><a href="#Ezek.16.52" class="verse-number">52</a></sup> Тож носи свою ганьбу ти, що чинила її для своїх сестер, через твої гріхи, якими гидоти чинила ти більше за них, вони будуть справедливіші за тебе! І також посоромся, і носи свій сором за твоє всправедливлення своїх сестер!</p>
  <p class="verse" id="Ezek.16.53"><sup><a href="#Ezek.16.53" class="verse-number">53</a></sup> І поверну Я їхню долю, долю Содоми та дочок її, і Самарію та дочок її, і поверну долю твою серед них,</p>
  <p class="verse" id="Ezek.16.54"><sup><a href="#Ezek.16.54" class="verse-number">54</a></sup> щоб носила ти свій сором, і соромилася всього того, що ти наробила, потішаючи їх.</p>
  <p class="verse" id="Ezek.16.55"><sup><a href="#Ezek.16.55" class="verse-number">55</a></sup> А твої сестри, Содома та дочки її, вернуться до свого попереднього стану, і Самарія та дочки її вернуться до свого попереднього стану, і ти та дочки твої вернетесь до свого попереднього стану.</p>
  <p class="verse" id="Ezek.16.56"><sup><a href="#Ezek.16.56" class="verse-number">56</a></sup> І не була сестра твоя Содома згадувана в устах твоїх за днів твоїх гордощів,</p>
  <p class="verse" id="Ezek.16.57"><sup><a href="#Ezek.16.57" class="verse-number">57</a></sup> поки не відкрилося зло твоє, коли ганьбили тебе дочки Сирії та всіх околиць його, і дочки филистимські погорджували тебе звідусіль.</p>
  <p class="verse" id="Ezek.16.58"><sup><a href="#Ezek.16.58" class="verse-number">58</a></sup> Свою розпусту та гидоти свої, ти їх понесеш, говорить Господь.</p>
  <p class="verse" id="Ezek.16.59"><sup><a href="#Ezek.16.59" class="verse-number">59</a></sup> Бо так говорить Господь Бог: І зроблю Я з тобою, як робила ти, що погордила присягою, щоб зламати заповіта.</p>
  <p class="verse" id="Ezek.16.60"><sup><a href="#Ezek.16.60" class="verse-number">60</a></sup> І згадаю Я Свого заповіта з тобою за днів твоєї молодости, і поставлю тобі заповіта вічного.</p>
  <p class="verse" id="Ezek.16.61"><sup><a href="#Ezek.16.61" class="verse-number">61</a></sup> І ти згадаєш про свої дороги й засоромишся, коли ти візьмеш сестер своїх, старших від тебе, разом з меншими від тебе і дам їх тобі за дочок, але не з твого заповіту.</p>
  <p class="verse" id="Ezek.16.62"><sup><a href="#Ezek.16.62" class="verse-number">62</a></sup> І відновлю Я Свого заповіта з тобою, і ти пізнаєш, що Я Господь,</p>
  <p class="verse" id="Ezek.16.63"><sup><a href="#Ezek.16.63" class="verse-number">63</a></sup> щоб згадала ти й засоромилася, і не могла більше відкривати уста перед ганьбою своєю, коли прощу тобі все, що ти наробила, говорить Господь Бог.</p>
  <h2>Chapter 17</h2>
  <p class="verse" id="Ezek.17.1"><sup><a href="#Ezek.17.1" class="verse-number">1</a></sup> І було мені слово Господнє таке:</p>
  <p class="verse" id="Ezek.17.2"><sup><a href="#Ezek.17.2" class="verse-number">2</a></sup> Сину людський, загадай загадку, і склади притчу Ізраїлевому домові,</p>
  <p class="verse" id="Ezek.17.3"><sup><a href="#Ezek.17.3" class="verse-number">3</a></sup> та й скажи: Так говорить Господь Бог: великий орел великокрилий, з широко розгорненими крилами, повний різнокольорового пір'я, прилетів до Ливану, і взяв верховіття кедру.</p>
  <p class="verse" id="Ezek.17.4"><sup><a href="#Ezek.17.4" class="verse-number">4</a></sup> Чубка галузок його обірвав, і приніс його до купецького краю, у місті гандлярів поклав його.</p>
  <p class="verse" id="Ezek.17.5"><sup><a href="#Ezek.17.5" class="verse-number">5</a></sup> І взяв він з насіння тієї землі, і посіяв його до насінневого поля, узяв і засадив його над великими водами, немов ту вербу.</p>
  <p class="verse" id="Ezek.17.6"><sup><a href="#Ezek.17.6" class="verse-number">6</a></sup> І воно виросло, і стало гіллястим виноградом, низькорослим, що обертав свої галузки до нього, а його коріння були під ним. І стало воно виноградом, і вигнало віття, і пустило галузки.</p>
  <p class="verse" id="Ezek.17.7"><sup><a href="#Ezek.17.7" class="verse-number">7</a></sup> Та був ще один великий орел, великокрилий та густоперий. І ось той виноград витянув пожадливо своє коріння на нього, і свої галузки пустив до нього, щоб він напоїв його з грядок свого засадження.</p>
  <p class="verse" id="Ezek.17.8"><sup><a href="#Ezek.17.8" class="verse-number">8</a></sup> Він був посаджений на доброму полі при великих водах, щоб пустив галузки та приніс плід, щоб став пишним виноградом.</p>
  <p class="verse" id="Ezek.17.9"><sup><a href="#Ezek.17.9" class="verse-number">9</a></sup> Скажи: Так говорить Господь Бог: Чи поведеться йому? Чи не вирвуть коріння його, і не позривають плоду його, так що він засохне? Усе зелене галуззя його посохне, і не треба великого рамена та численного народу, щоб вирвати його з його коріння.</p>
  <p class="verse" id="Ezek.17.10"><sup><a href="#Ezek.17.10" class="verse-number">10</a></sup> І ось хоч він засаджений, чи поведеться йому? Чи всихаючи, не всохне він, як тільки доторкнеться його східній вітер? Він усохне на грядках, де посаджений...</p>
  <p class="verse" id="Ezek.17.11"><sup><a href="#Ezek.17.11" class="verse-number">11</a></sup> І було мені слово Господнє таке:</p>
  <p class="verse" id="Ezek.17.12"><sup><a href="#Ezek.17.12" class="verse-number">12</a></sup> Скажи ж домові ворохобному: чи ви не пізнали, що це? Скажи: Ось прийшов вавилонський цар до Єрусалиму, і взяв його царя та його князів, і відвів їх до себе до Вавилону.</p>
  <p class="verse" id="Ezek.17.13"><sup><a href="#Ezek.17.13" class="verse-number">13</a></sup> І взяв із царського насіння, і склав з ним умову, і ввів його в присягу, і забрав потужних землі,</p>
  <p class="verse" id="Ezek.17.14"><sup><a href="#Ezek.17.14" class="verse-number">14</a></sup> щоб це було царство низьке, щоб воно не підіймалося, щоб дотримувало його умову, і було їй вірним.</p>
  <p class="verse" id="Ezek.17.15"><sup><a href="#Ezek.17.15" class="verse-number">15</a></sup> Але той збунтувався проти нього, послав своїх послів до Єгипту, щоб дали йому коней та багато народу. Чи йому поведеться? Чи втече той, хто робить таке? А коли зламає умову, то чи врятується він?</p>
  <p class="verse" id="Ezek.17.16"><sup><a href="#Ezek.17.16" class="verse-number">16</a></sup> Як живий Я, говорить Господь Бог, у місці царя, який поставив його царем, той, що погордив його присягою та зламав свою умову з ним, помре в нього в Вавилоні!</p>
  <p class="verse" id="Ezek.17.17"><sup><a href="#Ezek.17.17" class="verse-number">17</a></sup> І фараон не поможе йому на війні великим військом та численним народом, коли насиплють вала та збудують башту, щоб вигубити багато душ.</p>
  <p class="verse" id="Ezek.17.18"><sup><a href="#Ezek.17.18" class="verse-number">18</a></sup> І погордив він присягою, щоб зламати умову, хоч дав був свою руку, і все те зробив, тому він не врятується.</p>
  <p class="verse" id="Ezek.17.19"><sup><a href="#Ezek.17.19" class="verse-number">19</a></sup> Тому так говорить Господь Бог: Як живий Я, присягу Мою, якою він погордив, та умову Мою, яку він зламав, дам це на його голову!</p>
  <p class="verse" id="Ezek.17.20"><sup><a href="#Ezek.17.20" class="verse-number">20</a></sup> І розтягну над ним Свою сітку, і буде він схоплений в пастку Мою, і спроваджу його до Вавилону, і розсуджуся з ним там за його спроневірення, яке він спроневірив проти Мене.</p>
  <p class="verse" id="Ezek.17.21"><sup><a href="#Ezek.17.21" class="verse-number">21</a></sup> І всі втікачі його з усіх його полків попадають від меча, а позосталі будуть розпорошені на всі вітри. І пізнаєте ви, що Я, Господь, говорив!</p>
  <p class="verse" id="Ezek.17.22"><sup><a href="#Ezek.17.22" class="verse-number">22</a></sup> Так говорить Господь Бог: І візьму Я з верховіття високого кедру, і дам до землі. З чубка галузок його вирву тендітну, і Сам посаджу на високій та стрімкій горі.</p>
  <p class="verse" id="Ezek.17.23"><sup><a href="#Ezek.17.23" class="verse-number">23</a></sup> На високій горі Ізраїлевій посаджу її, і вона випустить галузку й принесе плід, і стане сильною кедриною. І буде пробувати під ними усяке птаство, усяке крилате буде перебувати в тіні його галузок.</p>
  <p class="verse" id="Ezek.17.24"><sup><a href="#Ezek.17.24" class="verse-number">24</a></sup> І пізнають усі польові дерева, що Я, Господь, понизив високе дерево, повищив дерево низьке, висушив дерево зелене, і дав розцвістися дереву сухому. Я, Господь, говорив і вчинив!</p>
  <h2>Chapter 18</h2>
  <p class="verse" id="Ezek.18.1"><sup><a href="#Ezek.18.1" class="verse-number">1</a></sup> І було мені слово Господнє таке:</p>
  <p class="verse" id="Ezek.18.2"><sup><a href="#Ezek.18.2" class="verse-number">2</a></sup> Що це вам, що ви складаєте приповістку на Ізраїлеву землю, говорячи: Батьки їли неспіле, а оскома в синів на зубах!</p>
  <p class="verse" id="Ezek.18.3"><sup><a href="#Ezek.18.3" class="verse-number">3</a></sup> Як живий Я, говорить Господь Бог, не будете вже складати тієї приповістки в Ізраїлі!</p>
  <p class="verse" id="Ezek.18.4"><sup><a href="#Ezek.18.4" class="verse-number">4</a></sup> Тож усі душі Мої: як душа батькова, так і душа синова Мої вони! Душа, що грішить, вона помре.</p>
  <p class="verse" id="Ezek.18.5"><sup><a href="#Ezek.18.5" class="verse-number">5</a></sup> А чоловік, коли він справедливий, і робить право та справедливість,</p>
  <p class="verse" id="Ezek.18.6"><sup><a href="#Ezek.18.6" class="verse-number">6</a></sup> на горах жертвенного не їсть, і очей своїх не зводить до божків Ізраїлевого дому, і жінки свого ближнього не занечищує, а до жінки в часі її нечистоти не наближується,</p>
  <p class="verse" id="Ezek.18.7"><sup><a href="#Ezek.18.7" class="verse-number">7</a></sup> і нікого не тисне, боржникові заставу його конче звертає, грабунку не чинить, хліб свій дає голодному, а голого покриває одежею,</p>
  <p class="verse" id="Ezek.18.8"><sup><a href="#Ezek.18.8" class="verse-number">8</a></sup> на лихву не дає, а відсотків не бере, від кривди відвертає руку свою, чинить правдивий суд поміж чоловіком та чоловіком,</p>
  <p class="verse" id="Ezek.18.9"><sup><a href="#Ezek.18.9" class="verse-number">9</a></sup> уставами Моїми ходить, а прав Моїх дотримує, щоб чинити правду, справедливий такий конче буде жити, говорить Господь Бог!</p>
  <p class="verse" id="Ezek.18.10"><sup><a href="#Ezek.18.10" class="verse-number">10</a></sup> А як породить він сина насильника, що кров проливає, і робить хоч тільки одне з того,</p>
  <p class="verse" id="Ezek.18.11"><sup><a href="#Ezek.18.11" class="verse-number">11</a></sup> чого він усього того не робив, а також на горах жертвенне їв, і жінку свого ближнього занечищував,</p>
  <p class="verse" id="Ezek.18.12"><sup><a href="#Ezek.18.12" class="verse-number">12</a></sup> убогого й бідаря утискав, грабунки чинив, застави боржникові не звертав, і до божків зводив свої очі, гидоту робив,</p>
  <p class="verse" id="Ezek.18.13"><sup><a href="#Ezek.18.13" class="verse-number">13</a></sup> на лихву давав, і відсоток брав, то чи буде він жити? Не буде він жити! Він усі ті гидоти чинив, він мусить конче померти, кров його буде на ньому!</p>
  <p class="verse" id="Ezek.18.14"><sup><a href="#Ezek.18.14" class="verse-number">14</a></sup> А ось породив він сина, і той побачив усі гріхи свого батька, які той робив, і хоч бачив, та не робив, як той:</p>
  <p class="verse" id="Ezek.18.15"><sup><a href="#Ezek.18.15" class="verse-number">15</a></sup> на горах жертвенного не їв, і очей своїх до божків Ізраїлевого дому не зводив, жінки свого ближнього не занечищував,</p>
  <p class="verse" id="Ezek.18.16"><sup><a href="#Ezek.18.16" class="verse-number">16</a></sup> і нікого не утискав, застави у застав не брав, і грабунку не чинив, хліб свій голодному давав, а голого одежею покривав,</p>
  <p class="verse" id="Ezek.18.17"><sup><a href="#Ezek.18.17" class="verse-number">17</a></sup> від кривди свою руку відвертав, лихви та відсотків не брав, права Мої чинив, уставами Моїми ходив, такий не помре за провину свого батька, він конче буде жити!</p>
  <p class="verse" id="Ezek.18.18"><sup><a href="#Ezek.18.18" class="verse-number">18</a></sup> Батько ж його, за те, що утиском тиснув, грабунком грабував брата, і що недобре чинив серед народу свого, то ось він помре за провину свою!</p>
  <p class="verse" id="Ezek.18.19"><sup><a href="#Ezek.18.19" class="verse-number">19</a></sup> А скажете ви: Чому той син не поніс провину за батька? Але ж син той чинив право та справедливість, дотримував усі устави Мої й виконував їх, він конче буде жити!</p>
  <p class="verse" id="Ezek.18.20"><sup><a href="#Ezek.18.20" class="verse-number">20</a></sup> Та душа, що грішить, вона помре. Син не понесе кари за батькову провину, а батько не понесе за провину синову, справедливість справедливого буде на ньому, а несправедливість несправедливого на тому буде.</p>
  <p class="verse" id="Ezek.18.21"><sup><a href="#Ezek.18.21" class="verse-number">21</a></sup> А коли б несправедливий відвернувся від усіх гріхів своїх, яких наробив, і виконував усі устави Мої, і робив право та справедливість, буде конче він жити, не помре!</p>
  <p class="verse" id="Ezek.18.22"><sup><a href="#Ezek.18.22" class="verse-number">22</a></sup> Усі його гріхи, які наробив він, не згадаються йому, він буде жити в своїй справедливості, яку чинив!</p>
  <p class="verse" id="Ezek.18.23"><sup><a href="#Ezek.18.23" class="verse-number">23</a></sup> Чи Я маю вподобання в смерті несправедливого? говорить Господь Бог, чи ж не в тому, щоб він повернувся з доріг своїх та й жив?</p>
  <p class="verse" id="Ezek.18.24"><sup><a href="#Ezek.18.24" class="verse-number">24</a></sup> А коли б справедливий відвернувся від своєї справедливости й став робити кривду, усі ті гидоти, які робить несправедливий, то чи такий буде жити? Усі справедливості його, які він робив, не згадаються, за своє спроневірення, що він спроневірив, і за гріх свій що згрішив, за них він помре!</p>
  <p class="verse" id="Ezek.18.25"><sup><a href="#Ezek.18.25" class="verse-number">25</a></sup> А ви кажете: Неправа Господня дорога! Послухайте но, доме Ізраїлів, чи ж дорога Моя неправа? Чи не ваші дороги неправі?</p>
  <p class="verse" id="Ezek.18.26"><sup><a href="#Ezek.18.26" class="verse-number">26</a></sup> Коли б справедливий відвернувся від своєї справедливости й чинив кривду, і за те помер, то він помре за кривду свою, яку він чинив.</p>
  <p class="verse" id="Ezek.18.27"><sup><a href="#Ezek.18.27" class="verse-number">27</a></sup> А коли б несправедливий відвернувся від своєї несправедливости, яку він чинив, і чинив би право та справедливість, він душу свою при житті збереже.</p>
  <p class="verse" id="Ezek.18.28"><sup><a href="#Ezek.18.28" class="verse-number">28</a></sup> І коли б він побачив, і відвернувся від усіх своїх гріхів, які він чинив, то конче буде він жити, не помре!</p>
  <p class="verse" id="Ezek.18.29"><sup><a href="#Ezek.18.29" class="verse-number">29</a></sup> А Ізраїлів дім каже: Неправа Господня дорога! Чи ж Мої дороги неправі, доме Ізраїлів? Чи ж то не ваші дороги неправі?</p>
  <p class="verse" id="Ezek.18.30"><sup><a href="#Ezek.18.30" class="verse-number">30</a></sup> Тому буду судити вас, доме Ізраїлів, кожного за дорогами його, говорить Господь Бог. Покайтеся, і відверніться від усіх ваших гріхів, і не буде вам провина на спотикання!</p>
  <p class="verse" id="Ezek.18.31"><sup><a href="#Ezek.18.31" class="verse-number">31</a></sup> Поскидайте з себе всі ваші гріхи, якими ви грішили, і створіть собі нове серце та нового духа! І нащо маєте померти, Ізраїлів доме?</p>
  <p class="verse" id="Ezek.18.32"><sup><a href="#Ezek.18.32" class="verse-number">32</a></sup> Бо не жадаю Я смерти помираючого, говорить Господь Бог, але покайтеся та й живіть!</p>
  <h2>Chapter 19</h2>
  <p class="verse" id="Ezek.19.1"><sup><a href="#Ezek.19.1" class="verse-number">1</a></sup> А ти пісню жалобну здійми про князів Ізраїлевих,</p>
  <p class="verse" id="Ezek.19.2"><sup><a href="#Ezek.19.2" class="verse-number">2</a></sup> та й скажи: Яка твоя мати левиця: Лягла поміж левів, серед левчуків вона викохала левенят!</p>
  <p class="verse" id="Ezek.19.3"><sup><a href="#Ezek.19.3" class="verse-number">3</a></sup> І одне із своїх левенят вона вигодувала, левчуком воно стало, і здобич ловити навчився, людину він жер!</p>
  <p class="verse" id="Ezek.19.4"><sup><a href="#Ezek.19.4" class="verse-number">4</a></sup> І похід розголосили народи на нього, в їхню яму він схоплений був, і його в ланцюгах до краю єгипетського відвели...</p>
  <p class="verse" id="Ezek.19.5"><sup><a href="#Ezek.19.5" class="verse-number">5</a></sup> Як левиця побачила, що надаремно чекає, що пропала надія її, то взяла вона знову одне із своїх левенят, і вчинила його левчуком.</p>
  <p class="verse" id="Ezek.19.6"><sup><a href="#Ezek.19.6" class="verse-number">6</a></sup> І ходив він між левами й став левчуком, і здобич ловити навчився, людину він жер!</p>
  <p class="verse" id="Ezek.19.7"><sup><a href="#Ezek.19.7" class="verse-number">7</a></sup> І він розбивав їхні палати, і руйнував їхні міста, і від голосу рику його остовпіла земля й що на ній!</p>
  <p class="verse" id="Ezek.19.8"><sup><a href="#Ezek.19.8" class="verse-number">8</a></sup> Та пастку на нього поставили люди знавкола з округ, і свою сітку на нього розкинули, і він схоплений був в їхню яму!</p>
  <p class="verse" id="Ezek.19.9"><sup><a href="#Ezek.19.9" class="verse-number">9</a></sup> І кинули в клітку його в ланцюгах, і його відвели до царя вавилонського, і в твердиню його запроторили, щоб голос його вже не чувся на горах Ізраїлевих...</p>
  <p class="verse" id="Ezek.19.10"><sup><a href="#Ezek.19.10" class="verse-number">10</a></sup> Твоя мати, як той виноград у винограднику, посадженому над водою, плодюча й гілляста була через води великі.</p>
  <p class="verse" id="Ezek.19.11"><sup><a href="#Ezek.19.11" class="verse-number">11</a></sup> І виросли пруття міцні, й надавались на берла володарів, і височів між гущавинами його зріст, і він показався в своїй висоті, у численних галузках своїх!</p>
  <p class="verse" id="Ezek.19.12"><sup><a href="#Ezek.19.12" class="verse-number">12</a></sup> Та була вона вирвана в лютості, об землю кинена, і вітер зо сходу зсушив її плід, поламалися й повисихали вони, а її міцний прут огонь його зжер...</p>
  <p class="verse" id="Ezek.19.13"><sup><a href="#Ezek.19.13" class="verse-number">13</a></sup> А тепер посадили її на пустині, у краї сухому й безвідному,</p>
  <p class="verse" id="Ezek.19.14"><sup><a href="#Ezek.19.14" class="verse-number">14</a></sup> і вийшов огонь із прута її вітки та й пожер її плід, і немає у неї міцного прута, берла на панування... Це пісня жалобна, і буде за пісню жалоби вона.</p>
  <h2>Chapter 20</h2>
  <p class="verse" id="Ezek.20.1"><sup><a href="#Ezek.20.1" class="verse-number">1</a></sup> І сталося за сьомого року, в п'ятому місяці, у десятому дні місяця, поприходили люди з Ізраїлевих старших, щоб запитатися в Господа, і посідали передо мною.</p>
  <p class="verse" id="Ezek.20.2"><sup><a href="#Ezek.20.2" class="verse-number">2</a></sup> І було мені слово Господнє таке:</p>
  <p class="verse" id="Ezek.20.3"><sup><a href="#Ezek.20.3" class="verse-number">3</a></sup> Сину людський, говори з Ізраїлевими старшими та й скажеш до них: Так говорить Господь Бог: Чи ви прийшли, щоб запитатися в Мене? Як живий Я, не відповім вам, говорить Господь Бог!</p>
  <p class="verse" id="Ezek.20.4"><sup><a href="#Ezek.20.4" class="verse-number">4</a></sup> Чи ти розсудиш їх, чи ти їх розсудиш, сину людський? Завідом їх про гидоти їхніх батьків,</p>
  <p class="verse" id="Ezek.20.5"><sup><a href="#Ezek.20.5" class="verse-number">5</a></sup> та й скажеш до них: Так говорить Господь Бог: Того дня, коли Я був вибрав Ізраїля, і підніс Свою руку до насіння Якового дому, і відкрився їм в єгипетському краї, і підніс Свою руку до них, говорячи: Я Господь, Бог ваш,</p>
  <p class="verse" id="Ezek.20.6"><sup><a href="#Ezek.20.6" class="verse-number">6</a></sup> того дня Я підніс Свою руку до них, щоб вивести їх з єгипетського краю до Краю, що Я вислідив для них, що тече молоком та медом, що він окраса для всіх країв.</p>
  <p class="verse" id="Ezek.20.7"><sup><a href="#Ezek.20.7" class="verse-number">7</a></sup> І сказав Я до них: Відкидайте кожен гидоти від очей своїх, і не занечищуйтеся божками Єгипту. Я Господь, Бог ваш!</p>
  <p class="verse" id="Ezek.20.8"><sup><a href="#Ezek.20.8" class="verse-number">8</a></sup> Та були вони ворохобні проти Мене, і не хотіли слухатися Мене, не відкидали кожен гидот від очей своїх, і не покинули єгипетських божків. І подумав Я, що виллю на них Свою лютість, що докінчу на них Свій гнів посеред єгипетського краю.</p>
  <p class="verse" id="Ezek.20.9"><sup><a href="#Ezek.20.9" class="verse-number">9</a></sup> І зробив Я ради Свого Ймення, щоб воно не безчестилося на очах тих народів, що вони серед них, що Я відкрився їм на їхніх очах, щоб вивести їх з єгипетського краю.</p>
  <p class="verse" id="Ezek.20.10"><sup><a href="#Ezek.20.10" class="verse-number">10</a></sup> І вивів Я їх з єгипетського краю, і спровадив їх до пустині.</p>
  <p class="verse" id="Ezek.20.11"><sup><a href="#Ezek.20.11" class="verse-number">11</a></sup> І дав їм постанови Свої, і познайомив їх з постановами Моїми, які коли чинитиме людина, то житиме ними.</p>
  <p class="verse" id="Ezek.20.12"><sup><a href="#Ezek.20.12" class="verse-number">12</a></sup> І також дав Я їм Свої суботи, щоб були вони знаком поміж Мною та між ними, щоб пізнати, що Я Господь, що освячує їх.</p>
  <p class="verse" id="Ezek.20.13"><sup><a href="#Ezek.20.13" class="verse-number">13</a></sup> Та став ворохобним проти мене Ізраїлів дім на пустині, уставами Моїми не ходили вони, і повідкидали Мої постанови, які коли чинить людина, то житиме ними, а суботи Мої дуже зневажали. Тому Я сказав був, що виллю лютість Свою на них на пустині, щоб вигубити їх.</p>
  <p class="verse" id="Ezek.20.14"><sup><a href="#Ezek.20.14" class="verse-number">14</a></sup> Та зробив Я ради Ймення Свого, щоб воно не зневажалося на очах тих народів, що на їхніх очах Я вивів їх.</p>
  <p class="verse" id="Ezek.20.15"><sup><a href="#Ezek.20.15" class="verse-number">15</a></sup> Але й Я, прирікаючи, підніс їм Свою руку на пустині, що не впроваджу їх до Краю, якого Я дав, що тече молоком та медом, що окраса він для всіх країв,</p>
  <p class="verse" id="Ezek.20.16"><sup><a href="#Ezek.20.16" class="verse-number">16</a></sup> за те, що постанови Мої вони відкинули, а устави Мої не ходили вони ними, і суботи Мої зневажали, бо за своїми божками ходило їхнє серце...</p>
  <p class="verse" id="Ezek.20.17"><sup><a href="#Ezek.20.17" class="verse-number">17</a></sup> І змилувалось Моє око над ними, щоб не нищити їх, і не зробив Я з ними кінця на пустині.</p>
  <p class="verse" id="Ezek.20.18"><sup><a href="#Ezek.20.18" class="verse-number">18</a></sup> І сказав Я їхнім синам на пустині: Уставами ваших батьків не ходіть, і постанов їхніх не перестерігайте, і божками їхніми не занечищуйтесь!</p>
  <p class="verse" id="Ezek.20.19"><sup><a href="#Ezek.20.19" class="verse-number">19</a></sup> Я Господь, Бог ваш, уставами Моїми ходіть, і постанови Мої перестерігайте й виконуйте їх.</p>
  <p class="verse" id="Ezek.20.20"><sup><a href="#Ezek.20.20" class="verse-number">20</a></sup> І святіть суботи Мої, і вони стануть знаком поміж Мною та між вами, щоб пізнати, що Я Господь, Бог ваш!</p>
  <p class="verse" id="Ezek.20.21"><sup><a href="#Ezek.20.21" class="verse-number">21</a></sup> Та стали ворохобні ті сини проти Мене, уставами Моїми не ходили, а постанов Моїх не перестерігали, щоб виконувати їх, які коли робить людина, то житиме ними, і суботи Мої зневажали. І подумав Я був, що виллю лютість Свою на них, щоб заспокоїти гнів Мій на них на пустині.</p>
  <p class="verse" id="Ezek.20.22"><sup><a href="#Ezek.20.22" class="verse-number">22</a></sup> І відвернув Я Свою руку, і зробив ради Ймення Свого, щоб не зневажати його на очах тих народів, що на їхніх очах Я їх вивів.</p>
  <p class="verse" id="Ezek.20.23"><sup><a href="#Ezek.20.23" class="verse-number">23</a></sup> Та й Я, прирікаючи, підніс їм Свою руку на пустині, щоб розпорошити їх серед народів і порозсипати їх по краях,</p>
  <p class="verse" id="Ezek.20.24"><sup><a href="#Ezek.20.24" class="verse-number">24</a></sup> за те, що постанов Моїх не чинили, і устави Мої відкинули, а суботи Мої зневажали, і до божків своїх батьків були їхні очі.</p>
  <p class="verse" id="Ezek.20.25"><sup><a href="#Ezek.20.25" class="verse-number">25</a></sup> І тому Я дав їм мати устави недобрі, і постанови, що не будуть вони жити ними.</p>
  <p class="verse" id="Ezek.20.26"><sup><a href="#Ezek.20.26" class="verse-number">26</a></sup> І занечистив Я їх їхніми дарунками, перепровадженням через огонь кожного, хто відкриває утробу, щоб спустошити їх, щоб пізнали вони, що Я Господь!</p>
  <p class="verse" id="Ezek.20.27"><sup><a href="#Ezek.20.27" class="verse-number">27</a></sup> Тому говори до Ізраїлевого дому, сину людський, і скажи до них: Так говорить Господь Бог: Ще оцим зневажали Мене батьки ваші, коли спроневірилися проти Мене:</p>
  <p class="verse" id="Ezek.20.28"><sup><a href="#Ezek.20.28" class="verse-number">28</a></sup> коли Я ввів їх до Краю, що про нього, прирікаючи, підносив Я Свою руку дати його їм, то коли вони бачили всякий високий пагірок і всяке густе дерево, то приносили там свої жертви, і давали там свої дари, що гнівили Мене, і складали там свої любі пахощі, і приносили там свої литі жертви.</p>
  <p class="verse" id="Ezek.20.29"><sup><a href="#Ezek.20.29" class="verse-number">29</a></sup> І сказав Я до них: Що це за висота, що ви ходите туди? І зветься вона Бама аж до цього дня.</p>
  <p class="verse" id="Ezek.20.30"><sup><a href="#Ezek.20.30" class="verse-number">30</a></sup> Тому скажи до Ізраїлевого дому: Так говорить Господь Бог: Чи ви будете занечищуватися дорогою своїх батьків і будете ходити в розпусті за гидотами їхніми?</p>
  <p class="verse" id="Ezek.20.31"><sup><a href="#Ezek.20.31" class="verse-number">31</a></sup> А приношенням ваших дарів, перепровадженням ваших синів через огонь ви занечищуєтеся при всіх ваших божках аж до сьогодні. А ви хочете питати Мене, Ізраїлів доме? Як живий Я, говорить Господь Бог, не дам Я вам відповіді!</p>
  <p class="verse" id="Ezek.20.32"><sup><a href="#Ezek.20.32" class="verse-number">32</a></sup> А що входить вам на серце, зовсім не станеться те, що ви говорите: Будемо, як інші народи, як племена Краю, служити дереву та каменю.</p>
  <p class="verse" id="Ezek.20.33"><sup><a href="#Ezek.20.33" class="verse-number">33</a></sup> Як живий Я, говорить Господь Бог, рукою потужною й витягненим раменом та виливаною лютістю буду царювати над вами!</p>
  <p class="verse" id="Ezek.20.34"><sup><a href="#Ezek.20.34" class="verse-number">34</a></sup> І виведу вас із тих народів, і позбираю вас із тих країв, де ви розпорошені рукою потужною й витягненим раменом та виливаною лютістю.</p>
  <p class="verse" id="Ezek.20.35"><sup><a href="#Ezek.20.35" class="verse-number">35</a></sup> І заведу вас до пустині народів, і буду там судитися з вами лицем до лиця,</p>
  <p class="verse" id="Ezek.20.36"><sup><a href="#Ezek.20.36" class="verse-number">36</a></sup> як судився Я з вашими батьками на пустині єгипетського краю, так буду судитися з вами, говорить Господь Бог!</p>
  <p class="verse" id="Ezek.20.37"><sup><a href="#Ezek.20.37" class="verse-number">37</a></sup> І проведу вас під палицею, і введу вас у зв'язок заповіту.</p>
  <p class="verse" id="Ezek.20.38"><sup><a href="#Ezek.20.38" class="verse-number">38</a></sup> І повибираю з вас бунтівників та тих, що грішать проти Мене, повипроваджую їх з краю їхнього пробування, і до Ізраїлевої землі вже не ввійдуть вони! І пізнаєте ви, що Я Господь!</p>
  <p class="verse" id="Ezek.20.39"><sup><a href="#Ezek.20.39" class="verse-number">39</a></sup> А ви, Ізраїлів доме, так говорить Господь Бог: Кожен ідіть, служіть своїм божкам! Але потім ви напевно будете слухатися Мене, і святого Ймення Мого ви вже не зневажите своїми дарунками та своїми божками...</p>
  <p class="verse" id="Ezek.20.40"><sup><a href="#Ezek.20.40" class="verse-number">40</a></sup> Бо на Моїй святій горі, на високій Ізраїлевій горі, говорить Господь Бог, там буде служити Мені ввесь Ізраїлів дім, увесь він, що в Краю, там Я їх уподобаю Собі, і там зажадаю ваших приношень і первоплодів ваших приношень у всіх ваших святощах!</p>
  <p class="verse" id="Ezek.20.41"><sup><a href="#Ezek.20.41" class="verse-number">41</a></sup> Любими пахощами вподобаю Собі вас, коли вас виведу з народів, і зберу вас із тих країв, де ви розпорошені, і буду Я святитися між вами на очах усіх поган.</p>
  <p class="verse" id="Ezek.20.42"><sup><a href="#Ezek.20.42" class="verse-number">42</a></sup> І пізнаєте ви, що Я Господь, коли впроваджу вас до Ізраїлевої землі, до того Краю, що про нього, прирікаючи, підніс Я Свою руку дати його вашим батькам.</p>
  <p class="verse" id="Ezek.20.43"><sup><a href="#Ezek.20.43" class="verse-number">43</a></sup> І згадаєте там свої дороги, і всі свої вчинки, якими ви занечистилися, і почуєте огидження перед самими собою за всі ваші лиха, які наробили...</p>
  <p class="verse" id="Ezek.20.44"><sup><a href="#Ezek.20.44" class="verse-number">44</a></sup> І пізнаєте, що я Господь, коли Я чинитиму з вами ради Ймення Свого, а не за вашими злими дорогами та за вашими зіпсутими вчинками, доме Ізраїлів, говорить Господь Бог.</p>
  <p class="verse" id="Ezek.20.45"><sup><a href="#Ezek.20.45" class="verse-number">45</a></sup> (21-1) І було мені слово Господнє таке:</p>
  <p class="verse" id="Ezek.20.46"><sup><a href="#Ezek.20.46" class="verse-number">46</a></sup> (21-2) Сину людський, зверни обличчя своє в напрямі на південь, і крапай словами на полудень, і пророкуй на ліс південного поля.</p>
  <p class="verse" id="Ezek.20.47"><sup><a href="#Ezek.20.47" class="verse-number">47</a></sup> (21-3) І скажи до південного лісу: Послухай Господнього слова: Так говорить Господь Бог: Ось у тобі запалю Я огонь, і поїсть він у тебе кожне дерево зелене, і кожне дерево сухе; полум'яний огонь не погасне, і будуть попалені ним всі простори від півдня до півночі.</p>
  <p class="verse" id="Ezek.20.48"><sup><a href="#Ezek.20.48" class="verse-number">48</a></sup> (21-4) І побачить кожне тіло, що Я, Господь, розпалив його, і він не погасне!</p>
  <p class="verse" id="Ezek.20.49"><sup><a href="#Ezek.20.49" class="verse-number">49</a></sup> (21-5) І сказав я: О Господи, Боже, вони мені кажуть: Чи він не говорить самі тільки притчі?</p>
  <h2>Chapter 21</h2>
  <p class="verse" id="Ezek.21.1"><sup><a href="#Ezek.21.1" class="verse-number">1</a></sup> (21-6) І було мені слово Господнє таке:</p>
  <p class="verse" id="Ezek.21.2"><sup><a href="#Ezek.21.2" class="verse-number">2</a></sup> (21-7) Сину людський, зверни ти обличчя своє до Єрусалиму, і крапай словами на святині, і пророкуй на землю Ізраїлеву.</p>
  <p class="verse" id="Ezek.21.3"><sup><a href="#Ezek.21.3" class="verse-number">3</a></sup> (21-8) І скажи Ізраїлевій землі: Так говорить Господь: Ото Я проти тебе, і меча Свого витягну з піхви його, і витну з тебе справедливого й несправедливого.</p>
  <p class="verse" id="Ezek.21.4"><sup><a href="#Ezek.21.4" class="verse-number">4</a></sup> (21-9) Через те, що Я витну з тебе справедливого й несправедливого, тому вийде Мій меч проти кожного тіла від півдня на північ.</p>
  <p class="verse" id="Ezek.21.5"><sup><a href="#Ezek.21.5" class="verse-number">5</a></sup> (21-10) І кожне тіло пізнає, що Я Господь, витяг меча Свого з піхви його, уже не вернеться він!</p>
  <p class="verse" id="Ezek.21.6"><sup><a href="#Ezek.21.6" class="verse-number">6</a></sup> (21-11) А ти, сину людський, стогни, ніби мав би ти зламані стегна, і гірко стогни на їхніх очах!</p>
  <p class="verse" id="Ezek.21.7"><sup><a href="#Ezek.21.7" class="verse-number">7</a></sup> (21-12) І буде, коли тобі скажуть: Чого то ти стогнеш? то скажеш: На звістку, що йде, і кожне серце розтане, і всякі руки ослабнуть, і погасне всякий дух, і всі коліна зайдуться водою! Оце прийде та станеться, каже Господь Бог.</p>
  <p class="verse" id="Ezek.21.8"><sup><a href="#Ezek.21.8" class="verse-number">8</a></sup> (21-13) І було мені слово Господнє таке:</p>
  <p class="verse" id="Ezek.21.9"><sup><a href="#Ezek.21.9" class="verse-number">9</a></sup> (21-14) Сину людський, пророкуй і кажи: Так говорить Господь: Скажи: Меч, меч, нагострений він та блискучий!</p>
  <p class="verse" id="Ezek.21.10"><sup><a href="#Ezek.21.10" class="verse-number">10</a></sup> (21-15) Щоб приносити жертву нагострений він, щоб блищати він був полірований. Хіба будемо радіти? Хіба жезло сина Мого легковажить усякеє дерево?</p>
  <p class="verse" id="Ezek.21.11"><sup><a href="#Ezek.21.11" class="verse-number">11</a></sup> (21-16) І дали його виполірувати, щоб узяти в долоню. Це нагострений меч, і він полірований, щоб дати його в руку вбивця...</p>
  <p class="verse" id="Ezek.21.12"><sup><a href="#Ezek.21.12" class="verse-number">12</a></sup> (21-17) Кричи та реви, сину людський, бо він проти народу Мого, він проти всіх князів Ізраїлевих, їх віддано мечеві з народом Моїм, тому вдарся по стегнах!</p>
  <p class="verse" id="Ezek.21.13"><sup><a href="#Ezek.21.13" class="verse-number">13</a></sup> (21-18) Та він уже випробуваний. Та що ж тепер, коли йому жезло обридло? Він не встоїть, каже Господь Бог.</p>
  <p class="verse" id="Ezek.21.14"><sup><a href="#Ezek.21.14" class="verse-number">14</a></sup> (21-19) А ти, сину людський, пророкуй, і вдар долонею об долоню, і нехай меч подвоїться та потроїться! Це меч побитих, великий меч забитого, що кружляє довкола них.</p>
  <p class="verse" id="Ezek.21.15"><sup><a href="#Ezek.21.15" class="verse-number">15</a></sup> (21-20) Щоб стопилося серце й полягло якнайбільше при всіх їхніх брамах, Я дам різанину меча. О горе, він справді зроблений блискучим, виполіруваним на різанину!</p>
  <p class="verse" id="Ezek.21.16"><sup><a href="#Ezek.21.16" class="verse-number">16</a></sup> (21-21) Об'єднайся, праворуч іди, зверни ліворуч, іди, куди тільки звернене буде вістря твоє...</p>
  <p class="verse" id="Ezek.21.17"><sup><a href="#Ezek.21.17" class="verse-number">17</a></sup> (21-22) І Я вдарю долоню Свою об долоню Свою, і Свою лють заспокою. Я, Господь, це прорік!</p>
  <p class="verse" id="Ezek.21.18"><sup><a href="#Ezek.21.18" class="verse-number">18</a></sup> (21-23) І було мені слово Господнє таке:</p>
  <p class="verse" id="Ezek.21.19"><sup><a href="#Ezek.21.19" class="verse-number">19</a></sup> (21-24) А ти, сину людський, признач собі дві дорозі, якими прибуде меч вавилонського царя. Вони вийдуть обидві із краю одного, а ти вистругай дороговказну руку, на початку дороги до міста її вистругай.</p>
  <p class="verse" id="Ezek.21.20"><sup><a href="#Ezek.21.20" class="verse-number">20</a></sup> (21-25) Признач дорогу, якою прибуде меч до Рабби Аммонових синів та до Юди в укріплений Єрусалим.</p>
  <p class="verse" id="Ezek.21.21"><sup><a href="#Ezek.21.21" class="verse-number">21</a></sup> (21-26) Бо цар вавилонський став на роздоріжжі, на початку двох доріг. Щоб ворожити чарами, трясе він стрілами, питає домашніх божків, розглядає печінку.</p>
  <p class="verse" id="Ezek.21.22"><sup><a href="#Ezek.21.22" class="verse-number">22</a></sup> (21-27) У правиці його був чар на Єрусалим, щоб поставити муроломи, щоб відкрити уста на крик, щоб підняти голос окриком, щоб поставити муроломи на брами, щоб насипати вала, щоб збудувати башту.</p>
  <p class="verse" id="Ezek.21.23"><sup><a href="#Ezek.21.23" class="verse-number">23</a></sup> (21-28) Але буде це їм в їхніх очах, як чарування марнотне, буде для них заприсяження присягами, та він згадає провину, щоб були вони схоплені.</p>
  <p class="verse" id="Ezek.21.24"><sup><a href="#Ezek.21.24" class="verse-number">24</a></sup> (21-29) Тому так говорить Господь Бог: За те, що ви згадуєте свої провини, що відкриваєте ваші гріхи, щоб бачені були ваші гріхи ваших учинків, за те, що ви пригадуєте, у ворожі руки схоплені будете!</p>
  <p class="verse" id="Ezek.21.25"><sup><a href="#Ezek.21.25" class="verse-number">25</a></sup> (21-30) А ти, недостойний, несправедливий князю Ізраїлів, що надійшов його день у час провини кінцевої,</p>
  <p class="verse" id="Ezek.21.26"><sup><a href="#Ezek.21.26" class="verse-number">26</a></sup> (21-31) так говорить Господь Бог: Зняти завоя й скинути корону! Це не зостанеться так, піднесеться низьке, а високе понизиться!</p>
  <p class="verse" id="Ezek.21.27"><sup><a href="#Ezek.21.27" class="verse-number">27</a></sup> (21-32) Руїною, руїною, руїною покладу його! Та цього не станеться, аж поки не прийде Той, Хто має право, і Я Йому дам!</p>
  <p class="verse" id="Ezek.21.28"><sup><a href="#Ezek.21.28" class="verse-number">28</a></sup> (21-33) А ти, сину людський, пророкуй та й скажеш: Так говорить Господь Бог на Аммонових синів та про їхню ганьбу: І скажеш: Меч, меч відкритий на різанину, блискучий, щоб блищав, як та блискавка,</p>
  <p class="verse" id="Ezek.21.29"><sup><a href="#Ezek.21.29" class="verse-number">29</a></sup> (21-34) для тебе бачили обманні видіння, пророкували для тебе неправду, щоб посадити його на шию недостойних злочинців, яких день прийде в час кари кінцевої.</p>
  <p class="verse" id="Ezek.21.30"><sup><a href="#Ezek.21.30" class="verse-number">30</a></sup> (21-35) Верни ж меча до піхви його! У місці, де створений ти, у краю походження твого осуджу Я тебе!</p>
  <p class="verse" id="Ezek.21.31"><sup><a href="#Ezek.21.31" class="verse-number">31</a></sup> (21-36) І виллю на тебе Свій гнів, в огні пересердя Свого на тебе дмухну, і дам тебе в руку людей зухвалих, які знищення замишляють!</p>
  <p class="verse" id="Ezek.21.32"><sup><a href="#Ezek.21.32" class="verse-number">32</a></sup> (21-37) Ти станеш огневі на їжу, твоя кров буде серед землі, не згадають про тебе, бо Я, Господь, говорив це!</p>
  <h2>Chapter 22</h2>
  <p class="verse" id="Ezek.22.1"><sup><a href="#Ezek.22.1" class="verse-number">1</a></sup> І було мені слово Господнє таке:</p>
  <p class="verse" id="Ezek.22.2"><sup><a href="#Ezek.22.2" class="verse-number">2</a></sup> А ти, сину людський, чи будеш судити, чи судитимеш ти місто крови? І завідом його про всі гидоти його,</p>
  <p class="verse" id="Ezek.22.3"><sup><a href="#Ezek.22.3" class="verse-number">3</a></sup> та й скажеш: Так говорить Господь Бог: Місто проливає кров у своїй середині, щоб прийшов його час, і робить божків собі, щоб занечищуватися!</p>
  <p class="verse" id="Ezek.22.4"><sup><a href="#Ezek.22.4" class="verse-number">4</a></sup> Кров'ю, що ти проливала, о дочко Єрусалиму, грішила ти, а божками, яких ти робила, занечистилася, і наблизила свої дні, і прийшла аж до своїх років. Тому дам тебе народам на ганьбу, і на посміховисько для всіх країв!</p>
  <p class="verse" id="Ezek.22.5"><sup><a href="#Ezek.22.5" class="verse-number">5</a></sup> Близькі та далекі від тебе насміхаються з тебе, нечистойменна, багатозаколотна!</p>
  <p class="verse" id="Ezek.22.6"><sup><a href="#Ezek.22.6" class="verse-number">6</a></sup> Ось Ізраїлеві князі, кожен за раменом своїм, були в тебе, щоб кров проливати.</p>
  <p class="verse" id="Ezek.22.7"><sup><a href="#Ezek.22.7" class="verse-number">7</a></sup> Батька та матір у тебе легковажать, чужинцеві роблять утиск серед тебе, сироту та вдову пригнічуть у тебе.</p>
  <p class="verse" id="Ezek.22.8"><sup><a href="#Ezek.22.8" class="verse-number">8</a></sup> Моїми святощами ти погорджуєш, а суботи Мої зневажаєш.</p>
  <p class="verse" id="Ezek.22.9"><sup><a href="#Ezek.22.9" class="verse-number">9</a></sup> У тебе є наклепники, щоб кров проливати, і на пагірках їдять у тебе, розпусту чинять серед тебе.</p>
  <p class="verse" id="Ezek.22.10"><sup><a href="#Ezek.22.10" class="verse-number">10</a></sup> Наготу батька в тебе відкривають, жінку, у часі її місячної нечистоти, безчестять у тебе.</p>
  <p class="verse" id="Ezek.22.11"><sup><a href="#Ezek.22.11" class="verse-number">11</a></sup> І один робить гидоту з жінкою свого ближнього, а той занечищує розпустою невістку свою, а той безчестить у тебе сестру свою, дочку батька свого...</p>
  <p class="verse" id="Ezek.22.12"><sup><a href="#Ezek.22.12" class="verse-number">12</a></sup> Підкуп беруть у тебе, щоб кров проливати, лихву та відсотка береш ти й ошукуєш утиском ближніх своїх. А Мене ти забуваєш, говорить Господь Бог...</p>
  <p class="verse" id="Ezek.22.13"><sup><a href="#Ezek.22.13" class="verse-number">13</a></sup> І ось сплеснув Я руками Своїми за твою кривду, яку ти робила, та за кровопролиття твої, що були в тебе.</p>
  <p class="verse" id="Ezek.22.14"><sup><a href="#Ezek.22.14" class="verse-number">14</a></sup> Чи встоїть твоє серце, чи будуть міцні твої руки на ті дні, що Я буду з тобою чинити? Я, Господь, говорив це й зробив!</p>
  <p class="verse" id="Ezek.22.15"><sup><a href="#Ezek.22.15" class="verse-number">15</a></sup> І розпорошу тебе серед народів, і розсиплю тебе по краях, і викину твою нечистість із тебе.</p>
  <p class="verse" id="Ezek.22.16"><sup><a href="#Ezek.22.16" class="verse-number">16</a></sup> І станеш ти збезчещеною через себе на очах народів, і пізнаєш, що Я Господь!...</p>
  <p class="verse" id="Ezek.22.17"><sup><a href="#Ezek.22.17" class="verse-number">17</a></sup> І було мені слово Господнє таке:</p>
  <p class="verse" id="Ezek.22.18"><sup><a href="#Ezek.22.18" class="verse-number">18</a></sup> Сину людський, дім Ізраїлів став мені за жужелицю; усі вони мідь, і цина, і залізо, і оливо в середині горна, жужелицею срібла сталися.</p>
  <p class="verse" id="Ezek.22.19"><sup><a href="#Ezek.22.19" class="verse-number">19</a></sup> Тому так говорить Господь Бог: За те, що всі ви стали жужелицею, тому ось Я позбираю вас до середині Єрусалиму.</p>
  <p class="verse" id="Ezek.22.20"><sup><a href="#Ezek.22.20" class="verse-number">20</a></sup> Як збирають срібло, і мідь, і залізо, і оливо, і цину до середини горна, щоб дмухати на нього огнем, щоб розтопити, так зберу у Своїм гніві та в люті Своїй, і покладу, і розтоплю вас!</p>
  <p class="verse" id="Ezek.22.21"><sup><a href="#Ezek.22.21" class="verse-number">21</a></sup> І позбираю вас, і дмухну на вас огнем Свого гніву, і ви будете розтоплені в середині його...</p>
  <p class="verse" id="Ezek.22.22"><sup><a href="#Ezek.22.22" class="verse-number">22</a></sup> Як розтоплюється срібло в середині горна, так будете розтоплені ви в середині його, і пізнаєте, що Я, Господь, вилив гнів Свій на вас!...</p>
  <p class="verse" id="Ezek.22.23"><sup><a href="#Ezek.22.23" class="verse-number">23</a></sup> І було мені слово Господнє таке:</p>
  <p class="verse" id="Ezek.22.24"><sup><a href="#Ezek.22.24" class="verse-number">24</a></sup> Сину людський, скажи до неї: Ти земля неочищена, у дні гніву дощем не политая!</p>
  <p class="verse" id="Ezek.22.25"><sup><a href="#Ezek.22.25" class="verse-number">25</a></sup> Змова її пророків серед нього, як ревучий лев, що здобич шматує: жеруть душу, маєток та багатство забирають, прибільшують удів її в середині її.</p>
  <p class="verse" id="Ezek.22.26"><sup><a href="#Ezek.22.26" class="verse-number">26</a></sup> Священики її ламають Закона Мого, і зневажають Мої святощі, не розрізняють між святим та несвятим, і не оголошують різниці між нечистим та чистим, від субіт Моїх закривають свої очі. І був Я зневажений серед них.</p>
  <p class="verse" id="Ezek.22.27"><sup><a href="#Ezek.22.27" class="verse-number">27</a></sup> Князі її в середині її, немов ті вовки, що здобич шматують, щоб розливати кров, щоб губити душі ради користи.</p>
  <p class="verse" id="Ezek.22.28"><sup><a href="#Ezek.22.28" class="verse-number">28</a></sup> А пророки її все замазують болотом, бачать марноту, і чарують собі неправдою, вони кажуть: Так говорить Господь Бог, а Господь не говорив...</p>
  <p class="verse" id="Ezek.22.29"><sup><a href="#Ezek.22.29" class="verse-number">29</a></sup> Народи Краю тиснуть утиском та грабують грабунком, а вбогого та бідака гноблять, а чужинця тиснуть у безправ'ї...</p>
  <p class="verse" id="Ezek.22.30"><sup><a href="#Ezek.22.30" class="verse-number">30</a></sup> І шукав Я між ними чоловіка, що поставив би загороду, і став би в виломі перед Моїм обличчям за цей Край, щоб Я не знищив його, та Я не знайшов!</p>
  <p class="verse" id="Ezek.22.31"><sup><a href="#Ezek.22.31" class="verse-number">31</a></sup> І Я вилив на них Свій гнів, огнем пересердя Свого повигублював їх, їхню дорогу Я дав на їхню голову, каже Господь Бог...</p>
  <h2>Chapter 23</h2>
  <p class="verse" id="Ezek.23.1"><sup><a href="#Ezek.23.1" class="verse-number">1</a></sup> І було мені слово Господнє таке:</p>
  <p class="verse" id="Ezek.23.2"><sup><a href="#Ezek.23.2" class="verse-number">2</a></sup> Сину людський, були собі дві жінки, дочки однієї матері.</p>
  <p class="verse" id="Ezek.23.3"><sup><a href="#Ezek.23.3" class="verse-number">3</a></sup> І чинили вони в Єгипті розпусту, у своїй молодості чинили розпусту, там почавлені їхні груди, там замацані їхні перса дівочі.</p>
  <p class="verse" id="Ezek.23.4"><sup><a href="#Ezek.23.4" class="verse-number">4</a></sup> А їхні імена: Огола старша та Оголива сестра її. І стали вони Мої, і породили синів та дочок. А їхні імена: Самарія Огола, а Єрусалим Оголива.</p>
  <p class="verse" id="Ezek.23.5"><sup><a href="#Ezek.23.5" class="verse-number">5</a></sup> І стала розпусною Огола, бувши Моєю, і кохалася з своїми коханцями, з асиріянами, хто був їй близький,</p>
  <p class="verse" id="Ezek.23.6"><sup><a href="#Ezek.23.6" class="verse-number">6</a></sup> що їхнє убрання блакить, намісники та заступники вони, усі вони юнаки вродливі, вершники, що гарцюють на конях.</p>
  <p class="verse" id="Ezek.23.7"><sup><a href="#Ezek.23.7" class="verse-number">7</a></sup> І дала вона свою розпусту їм, що всі вони добірні Ашшурові сини, і всіма, яких кохала, і всіма своїми божками була вона занечищена.</p>
  <p class="verse" id="Ezek.23.8"><sup><a href="#Ezek.23.8" class="verse-number">8</a></sup> Та не відкидала вона своєї розпусти й від єгиптян, бо вони лежали з нею в її молодості, і вони стискали дівочі її перса, і виливали свою розпусту на неї...</p>
  <p class="verse" id="Ezek.23.9"><sup><a href="#Ezek.23.9" class="verse-number">9</a></sup> Тому й дав Я її в руку її коханків, у руку Ашшурових синів, що з ними кохалась вона.</p>
  <p class="verse" id="Ezek.23.10"><sup><a href="#Ezek.23.10" class="verse-number">10</a></sup> Вони відкрили її наготу, позабирали синів її та дочок її, а її забили мечем... І стала вона неславним ім'ям для жінок, і присуди зробили на ній.</p>
  <p class="verse" id="Ezek.23.11"><sup><a href="#Ezek.23.11" class="verse-number">11</a></sup> А сестра її Оголива бачила це, але вчинила любов свою гіршою від неї, а розпусту свою більшою від розпусти своєї сестри.</p>
  <p class="verse" id="Ezek.23.12"><sup><a href="#Ezek.23.12" class="verse-number">12</a></sup> Вона кохалася з синами Ашшуровими, з близькими їй намісниками та заступниками, досконало зодягненими, з верхівцями, що гарцюють на конях, усі вони юнаки вродливі.</p>
  <p class="verse" id="Ezek.23.13"><sup><a href="#Ezek.23.13" class="verse-number">13</a></sup> І побачив Я, що вона обезчещена, що дорога одна їм обом.</p>
  <p class="verse" id="Ezek.23.14"><sup><a href="#Ezek.23.14" class="verse-number">14</a></sup> Та вона ще додала до розпусти своєї, бо коли побачила мужів, вирізьблених на стіні, зображення халдеїв, креслених і запущених червонилом,</p>
  <p class="verse" id="Ezek.23.15"><sup><a href="#Ezek.23.15" class="verse-number">15</a></sup> підперезаних поясом по стегнах своїх, вони з опадаючим завоєм на голові їхній, усі вони на вигляд військові старшини, подоба синів вавилонських, Халдея край народження їхнього,</p>
  <p class="verse" id="Ezek.23.16"><sup><a href="#Ezek.23.16" class="verse-number">16</a></sup> то пожадала вона їх через сам погляд очей своїх, і послала посланців по них, до Халдеї.</p>
  <p class="verse" id="Ezek.23.17"><sup><a href="#Ezek.23.17" class="verse-number">17</a></sup> І прийшли до неї сини Вавилону на ложе любовне, і занечистили її своєю розпустою, і вона занечистилася ними, і відвернулася душа її від них...</p>
  <p class="verse" id="Ezek.23.18"><sup><a href="#Ezek.23.18" class="verse-number">18</a></sup> І відкрила вона розпусту свою, і відкрила свою наготу, тому відвернулася душа Моя від неї, як відвернулася душа Моя від її сестри.</p>
  <p class="verse" id="Ezek.23.19"><sup><a href="#Ezek.23.19" class="verse-number">19</a></sup> І побільшила вона розпусту свою на згадку днів своєї молодости, коли чинила розпусту в єгипетському краї.</p>
  <p class="verse" id="Ezek.23.20"><sup><a href="#Ezek.23.20" class="verse-number">20</a></sup> І жадала вона собі на коханців тих, що їхня плоть плоть ослина, а їхня похіть похіть жеребця.</p>
  <p class="verse" id="Ezek.23.21"><sup><a href="#Ezek.23.21" class="verse-number">21</a></sup> І згадала ти розпусту своєї молодости, коли єгиптяни стискали груди твої ради перс твоєї молодости.</p>
  <p class="verse" id="Ezek.23.22"><sup><a href="#Ezek.23.22" class="verse-number">22</a></sup> Тому, Оголиво, так говорить Господь Бог: Ось Я збуджу коханців твоїх на тебе, що від них відвернулася душа твоя, і спроваджу їх на тебе з довкілля,</p>
  <p class="verse" id="Ezek.23.23"><sup><a href="#Ezek.23.23" class="verse-number">23</a></sup> синів Вавилону, і всіх халдеїв, Пекод, і Шоа, і Коа, і всіх синів Ашшурових з ними, уродливі то юнаки, усі вони начальники та заступники, військові старшини та славні, усі вони гарцюють на конях.</p>
  <p class="verse" id="Ezek.23.24"><sup><a href="#Ezek.23.24" class="verse-number">24</a></sup> І прийдуть на тебе з півночі, з колесницями та з колесами, та зо збором народів; щита великого й щита малого та шоломи покладуть проти тебе навколо. І дам їм право, і вони засудять тебе за своїми правами.</p>
  <p class="verse" id="Ezek.23.25"><sup><a href="#Ezek.23.25" class="verse-number">25</a></sup> І зверну Я лютість Свою на тебе, і вони зроблять з тобою в гніві: пообтинають носа твого та вуха твої, а що полишиться в тебе, від меча упаде. Вони позабирають синів твоїх та дочок твоїх, а що залишиться в тебе, буде пожерте огнем...</p>
  <p class="verse" id="Ezek.23.26"><sup><a href="#Ezek.23.26" class="verse-number">26</a></sup> І постягають із тебе шати твої, і позабирають речі пишноти твоєї.</p>
  <p class="verse" id="Ezek.23.27"><sup><a href="#Ezek.23.27" class="verse-number">27</a></sup> І спиню Я розпусту твою в тебе, і розпусту твою з єгипетського краю, і ти не зведеш очей своїх на них, а про Єгипта вже не згадаєш.</p>
  <p class="verse" id="Ezek.23.28"><sup><a href="#Ezek.23.28" class="verse-number">28</a></sup> Бо так говорить Господь Бог: Ось Я даю тебе в руку того, кого ти зненавиділа, у руку тих, що від них відвернулася душа твоя.</p>
  <p class="verse" id="Ezek.23.29"><sup><a href="#Ezek.23.29" class="verse-number">29</a></sup> І зроблять з тобою в ненависті, і візьмуть здобуток твій, і поставлять тебе нагою та голою, і буде відкрита нагота перелюбу твого, і розпуста твоя та твій блуд...</p>
  <p class="verse" id="Ezek.23.30"><sup><a href="#Ezek.23.30" class="verse-number">30</a></sup> Будуть робити це тобі за твоє ходіння в розпусті з народами, за те, що ти збезчестилась їхніми божками.</p>
  <p class="verse" id="Ezek.23.31"><sup><a href="#Ezek.23.31" class="verse-number">31</a></sup> Дорогою своєї сестри ти ходила, тому дам її келіха в твою руку.</p>
  <p class="verse" id="Ezek.23.32"><sup><a href="#Ezek.23.32" class="verse-number">32</a></sup> Так говорить Господь Бог: Келіха своєї сестри ти вип'єш, глибокого та широкого; станеш за жарт та за посміховисько, це багатомісткий келіх.</p>
  <p class="verse" id="Ezek.23.33"><sup><a href="#Ezek.23.33" class="verse-number">33</a></sup> П'янством та смутком будеш наповнена, буде це келіх спустошення й розруху, келіх твоєї сестри Самарії.</p>
  <p class="verse" id="Ezek.23.34"><sup><a href="#Ezek.23.34" class="verse-number">34</a></sup> І ти вип'єш його, і витягнеш усе, а череп'я його порозбиваєш, і перса свої порозриваєш, бо це Я говорив, каже Господь Бог.</p>
  <p class="verse" id="Ezek.23.35"><sup><a href="#Ezek.23.35" class="verse-number">35</a></sup> Тому так говорить Господь Бог: Через те, що ти забула Мене, і кинула мене за спину свою, то й ти носи розпусту свою та свій блуд!</p>
  <p class="verse" id="Ezek.23.36"><sup><a href="#Ezek.23.36" class="verse-number">36</a></sup> І сказав Господь до мене: Сину людський, чи будеш судити Оголу та Оголиву? То викажи їм їхні гидоти!</p>
  <p class="verse" id="Ezek.23.37"><sup><a href="#Ezek.23.37" class="verse-number">37</a></sup> Бо вони перелюб чинили, і кров на їхніх руках, і з божками своїми перелюб чинили, і також синів своїх, яких породили Мені, перепроваджували через огонь для них на їжу...</p>
  <p class="verse" id="Ezek.23.38"><sup><a href="#Ezek.23.38" class="verse-number">38</a></sup> Ще оце чинили Мені: Занечистили святиню Мою того дня, і суботи Мої зневажили.</p>
  <p class="verse" id="Ezek.23.39"><sup><a href="#Ezek.23.39" class="verse-number">39</a></sup> А коли вони різали синів своїх для своїх божків, то приходили до Моєї святині того дня, щоб збезчестити її, і оце так робили вони в середині Мого дому...</p>
  <p class="verse" id="Ezek.23.40"><sup><a href="#Ezek.23.40" class="verse-number">40</a></sup> А що більше, посилали до мужів, що здалека приходять, що до них був посланий посланець, і ось поприходили ті, що для них ти вмилася, нафарбувала блакитом очі свої й оздобою приоздобилася.</p>
  <p class="verse" id="Ezek.23.41"><sup><a href="#Ezek.23.41" class="verse-number">41</a></sup> І сіла ти на дорогоцінному ліжку, а перед ним накритий стіл, і поклала на ньому кадило Моє та оливу Мою.</p>
  <p class="verse" id="Ezek.23.42"><sup><a href="#Ezek.23.42" class="verse-number">42</a></sup> І голос заспокоєної товпи лунав при ньому, і до мужів тієї товпи спроваджували ще п'яних з пустині, і давали нараменники на їхні руки та пишні корони на їхні голови.</p>
  <p class="verse" id="Ezek.23.43"><sup><a href="#Ezek.23.43" class="verse-number">43</a></sup> І сказав Я до тієї, що в'янула від перелюбу: Буде тепер вона ще далі чинити розпусту?</p>
  <p class="verse" id="Ezek.23.44"><sup><a href="#Ezek.23.44" class="verse-number">44</a></sup> І прийшли до неї, як приходять до блудниці, так приходили до Оголи та Оголиви, розпусних жінок.</p>
  <p class="verse" id="Ezek.23.45"><sup><a href="#Ezek.23.45" class="verse-number">45</a></sup> А люди справедливі вони розсудять їх правом про тих, що чинять перелюб, та правом про тих, що кров проливають, бо вони чинять перелюб, і кров на їхніх руках.</p>
  <p class="verse" id="Ezek.23.46"><sup><a href="#Ezek.23.46" class="verse-number">46</a></sup> Бо так говорить Господь Бог: Скликати б на них збори, і дати їх на страх та на здобич!</p>
  <p class="verse" id="Ezek.23.47"><sup><a href="#Ezek.23.47" class="verse-number">47</a></sup> І збори закидають їх камінням, і порозсікають їх своїми мечами, синів їхніх та їхніх дочок повбивають, а їхні доми попалять огнем...</p>
  <p class="verse" id="Ezek.23.48"><sup><a href="#Ezek.23.48" class="verse-number">48</a></sup> І спиню Я розпусту в Краю, і буде наука всім жінкам, і вони не будуть робити такого, як ваша розпуста!</p>
  <p class="verse" id="Ezek.23.49"><sup><a href="#Ezek.23.49" class="verse-number">49</a></sup> І покладуть вони вашу розпусту на вас, і ви будете носити гріхи ваших божків. І ви пізнаєте, що Я Господь Бог!</p>
  <h2>Chapter 24</h2>
  <p class="verse" id="Ezek.24.1"><sup><a href="#Ezek.24.1" class="verse-number">1</a></sup> А за дев'ятого року, десятого місяця, десятого дня місяця було мені слово Господнє таке:</p>
  <p class="verse" id="Ezek.24.2"><sup><a href="#Ezek.24.2" class="verse-number">2</a></sup> Сину людський, напиши собі ім'я цього дня, цього самого дня, бо вавилонський цар саме цього дня наступив на Єрусалим.</p>
  <p class="verse" id="Ezek.24.3"><sup><a href="#Ezek.24.3" class="verse-number">3</a></sup> І розкажи притчу на дім ворохобности, та й скажеш їм: Так говорить Господь Бог: Пристав ти котла, пристав та й налий води в нього.</p>
  <p class="verse" id="Ezek.24.4"><sup><a href="#Ezek.24.4" class="verse-number">4</a></sup> Повкладай його кусні до нього, усякий добрий кусок, стегно та лопатку, наповни кістками добірними.</p>
  <p class="verse" id="Ezek.24.5"><sup><a href="#Ezek.24.5" class="verse-number">5</a></sup> Візьми добірніше з отари, розклади під ним дрова, звари його кусні, і щоб у ньому зварилися кості його.</p>
  <p class="verse" id="Ezek.24.6"><sup><a href="#Ezek.24.6" class="verse-number">6</a></sup> Тому так Господь Бог промовляє: Горе місту цьому душогубному, котлові, що іржа його в ньому, і що його іржа не сходить із нього! Кусок за куском повитягуй це з нього; на нього нехай не впаде жеребок!</p>
  <p class="verse" id="Ezek.24.7"><sup><a href="#Ezek.24.7" class="verse-number">7</a></sup> Кров бо його серед нього, він на голу скелю її помістив, не вилив на землю її, щоб порохом вкрити її.</p>
  <p class="verse" id="Ezek.24.8"><sup><a href="#Ezek.24.8" class="verse-number">8</a></sup> Щоб лютість підійняти, щоб помститися, Я дам його кров на голу скелю, щоб вона непокрита була.</p>
  <p class="verse" id="Ezek.24.9"><sup><a href="#Ezek.24.9" class="verse-number">9</a></sup> Тому так Господь Бог промовляє: Горе місту цьому душогубному, збільшу огнище й Я!</p>
  <p class="verse" id="Ezek.24.10"><sup><a href="#Ezek.24.10" class="verse-number">10</a></sup> Підклади дров, розпали цей огонь, довари м'ясо, і вилий росіл, а кості хай спалені будуть.</p>
  <p class="verse" id="Ezek.24.11"><sup><a href="#Ezek.24.11" class="verse-number">11</a></sup> І постав його порожнім на вугілля його, щоб він розігрівся, і щоб мідь його розпалилась, і щоб розтопилась у ньому нечистість його, щоб іржа його зникла.</p>
  <p class="verse" id="Ezek.24.12"><sup><a href="#Ezek.24.12" class="verse-number">12</a></sup> Увесь труд надармо пішов, і не зійшла з нього його велика іржа, в огонь його з його іржею!</p>
  <p class="verse" id="Ezek.24.13"><sup><a href="#Ezek.24.13" class="verse-number">13</a></sup> У твоїй нечистоті є розпуста. За те, що Я чистив тебе, але чистим не став ти, ти з своєї нечистости вже не відчистишся, аж поки Я не заспокою Свою лютість на тобі.</p>
  <p class="verse" id="Ezek.24.14"><sup><a href="#Ezek.24.14" class="verse-number">14</a></sup> Я, Господь, це казав, і надійде воно! І зроблю, не звільню, і не змилуюся, за твоїми дорогами та за твоїми ділами засудять тебе, це Господь Бог промовляє!</p>
  <p class="verse" id="Ezek.24.15"><sup><a href="#Ezek.24.15" class="verse-number">15</a></sup> І було мені слово Господнє таке:</p>
  <p class="verse" id="Ezek.24.16"><sup><a href="#Ezek.24.16" class="verse-number">16</a></sup> Сину людський, ось Я візьму від тебе несподіваним ударом утіху очей твоїх, а ти не голоси й не плач, і нехай не виступить сльоза твоя.</p>
  <p class="verse" id="Ezek.24.17"><sup><a href="#Ezek.24.17" class="verse-number">17</a></sup> Стогни собі тихо, жалоби по померлих не роби, прикрасу голови своєї обвий на себе, а взуття своє взуй на ноги свої, і не закривай вусів, і не їж жалобного хліба.</p>
  <p class="verse" id="Ezek.24.18"><sup><a href="#Ezek.24.18" class="verse-number">18</a></sup> І говорив я до народу рано, а ввечері померла мені жінка... І зробив я рано, як наказано мені.</p>
  <p class="verse" id="Ezek.24.19"><sup><a href="#Ezek.24.19" class="verse-number">19</a></sup> І сказав мені той народ: Чи не розповіси нам, що це нам таке, що ти робиш?</p>
  <p class="verse" id="Ezek.24.20"><sup><a href="#Ezek.24.20" class="verse-number">20</a></sup> І я їм сказав: Було мені слово Господнє таке:</p>
  <p class="verse" id="Ezek.24.21"><sup><a href="#Ezek.24.21" class="verse-number">21</a></sup> Скажи Ізраїлевому дому: Так говорить Господь Бог: Ось Я збезчещу святиню Мою, опору вашої сили, утіху ваших очей та любе вашій душі. А ваші сини та ваші дочки, що ви покинули їх, попадають від меча...</p>
  <p class="verse" id="Ezek.24.22"><sup><a href="#Ezek.24.22" class="verse-number">22</a></sup> І ви зробите, як зробив я: вусів не закриєте, і хліба жалобного не будете їсти...</p>
  <p class="verse" id="Ezek.24.23"><sup><a href="#Ezek.24.23" class="verse-number">23</a></sup> А прикраси ваші будуть на ваших головах, і взуття ваше на ваших ногах, не будете голосити, і не будете плакати, а будете сохнути через свої гріхи, і будете стогнати один до одного...</p>
  <p class="verse" id="Ezek.24.24"><sup><a href="#Ezek.24.24" class="verse-number">24</a></sup> І стане Єзекіїль вам за знака: усе, що робив він, будете робити і ви. І коли те прийде, то пізнаєте ви, що Я Господь Бог.</p>
  <p class="verse" id="Ezek.24.25"><sup><a href="#Ezek.24.25" class="verse-number">25</a></sup> А ти, сину людський, того дня, коли візьму від них їхню силу, радість пишноти їхньої, утіху очей їхніх, прагнення їхньої душі, їхніх синів та дочок їхніх,</p>
  <p class="verse" id="Ezek.24.26"><sup><a href="#Ezek.24.26" class="verse-number">26</a></sup> того дня прийде до тебе врятований, щоб сповістити про це в твої вуха.</p>
  <p class="verse" id="Ezek.24.27"><sup><a href="#Ezek.24.27" class="verse-number">27</a></sup> Цього дня відкриються твої уста разом з цим урятованим, і будеш говорити, і не будеш уже німий, і станеш для них знаком. І пізнають, що Я Господь!</p>
  <h2>Chapter 25</h2>
  <p class="verse" id="Ezek.25.1"><sup><a href="#Ezek.25.1" class="verse-number">1</a></sup> І було мені слово Господнє таке:</p>
  <p class="verse" id="Ezek.25.2"><sup><a href="#Ezek.25.2" class="verse-number">2</a></sup> Сину людський, зверни своє обличчя до Аммонових синів, і пророкуй на них.</p>
  <p class="verse" id="Ezek.25.3"><sup><a href="#Ezek.25.3" class="verse-number">3</a></sup> І скажеш Аммоновим синам: Послухайте слова Господа Бога: Так говорить Господь Бог: За те, що ти говориш Ага! про Мою святиню, бо вона збезчещена, і про Ізраїлеву землю, бо спустошена, і про Юдин дім, бо пішов у полон,</p>
  <p class="verse" id="Ezek.25.4"><sup><a href="#Ezek.25.4" class="verse-number">4</a></sup> тому ось Я дам тебе синам сходу на спадок, і поставлять вони в тебе шатра свої, і зроблять у тебе місця свого пробування. Вони будуть їсти твій плід, і вони будуть пити твоє молоко.</p>
  <p class="verse" id="Ezek.25.5"><sup><a href="#Ezek.25.5" class="verse-number">5</a></sup> І дам я Раббу на стайню для верблюдів, а Аммонових синів на лігво отари, і ви пізнаєте, що Я Господь!</p>
  <p class="verse" id="Ezek.25.6"><sup><a href="#Ezek.25.6" class="verse-number">6</a></sup> Бо так Господь Бог промовляє: За твоє плескання рукою, і твоє тупотіння ногою, і що в душі тішишся ти всією своєю погордою до Ізраїлевої землі,</p>
  <p class="verse" id="Ezek.25.7"><sup><a href="#Ezek.25.7" class="verse-number">7</a></sup> тому ось Я витягну Свою руку на тебе, і дам тебе на здобич для народів, і витну тебе з народів, і вигублю тебе з країв, знищу тебе, і пізнаєш, що Я Господь!</p>
  <p class="verse" id="Ezek.25.8"><sup><a href="#Ezek.25.8" class="verse-number">8</a></sup> Так сказав Господь Бог: За те, що Моав та Сеїр говорять: Ось Юдин дім як усі народи,</p>
  <p class="verse" id="Ezek.25.9"><sup><a href="#Ezek.25.9" class="verse-number">9</a></sup> тому ось Я відкрию Моавове збіччя від міст, від його міст, від його кінця, пишноту землі: Бен-Гаєшімот, Баал-Меон аж до Кір'ятаїму.</p>
  <p class="verse" id="Ezek.25.10"><sup><a href="#Ezek.25.10" class="verse-number">10</a></sup> Я дам його на спадок для синів сходу разом з синами Аммоновими, щоб не згадувались Аммонові сини серед народів.</p>
  <p class="verse" id="Ezek.25.11"><sup><a href="#Ezek.25.11" class="verse-number">11</a></sup> А над Моавом зроблю присуди, і пізнають вони, що Я Господь!</p>
  <p class="verse" id="Ezek.25.12"><sup><a href="#Ezek.25.12" class="verse-number">12</a></sup> Так говорить Господь Бог: За те, що Едом мстився мстою над Юдиним домом, і тяжко грішили, через те, що мстилися над ними,</p>
  <p class="verse" id="Ezek.25.13"><sup><a href="#Ezek.25.13" class="verse-number">13</a></sup> тому так говорить Господь Бог: І витягну Я руку Свою на Едома, і витну з нього людину й скотину, і вчиню його руїною, від Теману й аж до Дедану вони попадають від меча!</p>
  <p class="verse" id="Ezek.25.14"><sup><a href="#Ezek.25.14" class="verse-number">14</a></sup> І дам Я Свою помсту над Едомом у руку Мого народу Ізраїля, і вчиню в Едомі за гнівом Своїм, за лютістю Своєю, і зазнають вони Моєї помсти, говорить Господь Бог!</p>
  <p class="verse" id="Ezek.25.15"><sup><a href="#Ezek.25.15" class="verse-number">15</a></sup> Так говорить Господь Бог: За те, що филистимляни чинили в помсті, і мстилися мстою через погорду в душі, щоб нищити в вічній ненависті,</p>
  <p class="verse" id="Ezek.25.16"><sup><a href="#Ezek.25.16" class="verse-number">16</a></sup> тому так говорить Господь Бог: Ось Я витягну Свою руку на филистимлян, і витну керетян, і вигублю останок морського берега,</p>
  <p class="verse" id="Ezek.25.17"><sup><a href="#Ezek.25.17" class="verse-number">17</a></sup> і вчиню над ними жорстокі помсти лютими карами. І пізнають вони, що Я Господь, коли Я вчиню Свою помсту серед них!</p>
  <h2>Chapter 26</h2>
  <p class="verse" id="Ezek.26.1"><sup><a href="#Ezek.26.1" class="verse-number">1</a></sup> І сталося одинадцятого року, першого дня місяця, було слово Господнє до мене таке:</p>
  <p class="verse" id="Ezek.26.2"><sup><a href="#Ezek.26.2" class="verse-number">2</a></sup> Сину людський, за те, що Тир говорить на Єрусалим: Ага! зламалися це двері народів, він звертається до мене, і я насичуся, бо він знищений,</p>
  <p class="verse" id="Ezek.26.3"><sup><a href="#Ezek.26.3" class="verse-number">3</a></sup> тому так говорить Господь Бог: Ось Я на тебе, Тире, і підійму на тебе багато народів, як море підіймає свої хвилі...</p>
  <p class="verse" id="Ezek.26.4"><sup><a href="#Ezek.26.4" class="verse-number">4</a></sup> І понищать вони мури Тиру, і повалять башти його, і вимету з нього порох його, і оберну його на голу скелю...</p>
  <p class="verse" id="Ezek.26.5"><sup><a href="#Ezek.26.5" class="verse-number">5</a></sup> Він буде серед моря місцем розтягнення неводу, бо Я сказав це, говорить Господь Бог, і стане він за здобич для народів,</p>
  <p class="verse" id="Ezek.26.6"><sup><a href="#Ezek.26.6" class="verse-number">6</a></sup> а його дочки, що на полі, будуть побиті мечем, і пізнають вони, що Я Господь!</p>
  <p class="verse" id="Ezek.26.7"><sup><a href="#Ezek.26.7" class="verse-number">7</a></sup> Бо так говорить Господь Бог: Ось Я спроваджу до Тиру Навуходоносора, вавилонського царя, з півночі, царя над царями, з конем і колесницею та з верхівцями, і з ними натовп, і численний народ.</p>
  <p class="verse" id="Ezek.26.8"><sup><a href="#Ezek.26.8" class="verse-number">8</a></sup> Він позабиває на полі дочок твоїх мечем, і зробить на тебе башту, і насипле на тебе вала, і поставить проти тебе щита...</p>
  <p class="verse" id="Ezek.26.9"><sup><a href="#Ezek.26.9" class="verse-number">9</a></sup> І дасть муролома на мури твої, і порозбиває мечами своїми він башти твої!</p>
  <p class="verse" id="Ezek.26.10"><sup><a href="#Ezek.26.10" class="verse-number">10</a></sup> Від надміру коней його закриє тебе їхня курява, від цокоту вершника, колеса та колесниці затремтять твої мури, як буде він входити в брами твої, як входять до міста з розламаним муром...</p>
  <p class="verse" id="Ezek.26.11"><sup><a href="#Ezek.26.11" class="verse-number">11</a></sup> Копитами коней своїх він потопче усі твої вулиці, позабиває мечем твій народ, і на землю попадають пам'ятники твоєї могутности...</p>
  <p class="verse" id="Ezek.26.12"><sup><a href="#Ezek.26.12" class="verse-number">12</a></sup> І вони розграбують багатство твоє, і пограбують товари твої, і порозвалюють мури твої, і порозбивають доми твої пишні, а каміння твоє, і дерева твої, і навіть твій порох вони поскидають у воду!...</p>
  <p class="verse" id="Ezek.26.13"><sup><a href="#Ezek.26.13" class="verse-number">13</a></sup> І Я припиню розлягання пісень твоїх, і бренькіт гусел твоїх більше чутий не буде...</p>
  <p class="verse" id="Ezek.26.14"><sup><a href="#Ezek.26.14" class="verse-number">14</a></sup> І зроблю тебе голою скелею, станеш місцем розтягнення сітки, і більше не будеш збудований, бо я, Господь, це сказав, Господь Бог промовляє!</p>
  <p class="verse" id="Ezek.26.15"><sup><a href="#Ezek.26.15" class="verse-number">15</a></sup> Отак Господь Бог промовляє до Тиру: Чи ж від шуму падіння твого, коли будуть стогнати ранені, коли забиватимуть посеред тебе, не затремтять острови?</p>
  <p class="verse" id="Ezek.26.16"><sup><a href="#Ezek.26.16" class="verse-number">16</a></sup> І всі князі моря посходять із тронів своїх, і поздіймають вони свої мантії, і постягають свої кольорові одежі, і зодягнуться страхом, посідають на землю, і будуть тремтіти щохвилі, і стовпом постають над тобою...</p>
  <p class="verse" id="Ezek.26.17"><sup><a href="#Ezek.26.17" class="verse-number">17</a></sup> І пісню жалобну про тебе вони заспівають, і скажуть тобі: Як загинуло ти, як одірване ти від морів, славне місто, що сильним на морі було, воно й його мешканці, що наводили страх свій на всіх його мешканців!</p>
  <p class="verse" id="Ezek.26.18"><sup><a href="#Ezek.26.18" class="verse-number">18</a></sup> Тепер затремтять острови в дні упадку твого, і жахнуться всі ті острови, що на морі, твоєю загубою...</p>
  <p class="verse" id="Ezek.26.19"><sup><a href="#Ezek.26.19" class="verse-number">19</a></sup> Бо так Господь Бог промовляє: Коли Я тебе оберну на спустошене місто, немов ті міста, що вони не замешкані, коли підійму Я безодню на тебе, і велика вода тебе вкриє,</p>
  <p class="verse" id="Ezek.26.20"><sup><a href="#Ezek.26.20" class="verse-number">20</a></sup> то знижу тебе разом з тими, що сходять в могилу, до предавнього люду, і в підземній землі осаджу я тебе, як руїни відвічні, із тими, що сходять в могилу, щоб ізнову ти не заселився, і в країні живих більш не жив!...</p>
  <p class="verse" id="Ezek.26.21"><sup><a href="#Ezek.26.21" class="verse-number">21</a></sup> За пострах тебе учиню, і не буде тебе, і будуть шукати тебе, та вже більше не знайдуть навіки, говорить оце Господь Бог!</p>
  <h2>Chapter 27</h2>
  <p class="verse" id="Ezek.27.1"><sup><a href="#Ezek.27.1" class="verse-number">1</a></sup> І було мені слово Господнє таке:</p>
  <p class="verse" id="Ezek.27.2"><sup><a href="#Ezek.27.2" class="verse-number">2</a></sup> А ти, сину людський, здійми пісню жалобну про Тир!</p>
  <p class="verse" id="Ezek.27.3"><sup><a href="#Ezek.27.3" class="verse-number">3</a></sup> І скажеш до Тиру: Ти, що при входах морських пробуваєш, що торгуєш з народами на численних островах: Так говорить Господь Бог: Тире, ти сказав: я то корона краси!</p>
  <p class="verse" id="Ezek.27.4"><sup><a href="#Ezek.27.4" class="verse-number">4</a></sup> У серці морів границі твої; будівничі твої довершили твою красу!</p>
  <p class="verse" id="Ezek.27.5"><sup><a href="#Ezek.27.5" class="verse-number">5</a></sup> З кипарису з Сеніру вони збудували для тебе всі дошки подвійні, взяли кедра з Ливану, щоб щоглу зробити на тобі.</p>
  <p class="verse" id="Ezek.27.6"><sup><a href="#Ezek.27.6" class="verse-number">6</a></sup> З башанських дубів твої весла зробили, твій поклад зробили із кости слонової, із смереки з островів тих Кіттійських.</p>
  <p class="verse" id="Ezek.27.7"><sup><a href="#Ezek.27.7" class="verse-number">7</a></sup> Сорокатий з Єгипту віссон був вітрилом твоїм, щоб за прапора бути тобі; блакить та пурпура з островів Еліші стали твоїм покриттям.</p>
  <p class="verse" id="Ezek.27.8"><sup><a href="#Ezek.27.8" class="verse-number">8</a></sup> Мешканці Сидону й Арваду були веслярами тобі, мудреці твої, Тире, у тебе були, вони мореплавці твої.</p>
  <p class="verse" id="Ezek.27.9"><sup><a href="#Ezek.27.9" class="verse-number">9</a></sup> Старші із Ґевалу й його мудреці були в тебе за тих, що латали проломи твої. Всі морські кораблі й мореплавці їхні в тебе були, щоб міняти крам твій.</p>
  <p class="verse" id="Ezek.27.10"><sup><a href="#Ezek.27.10" class="verse-number">10</a></sup> Перс, і Луд, і Пут були в війську твоїм вояками твоїми, вішали в тебе щита та шолома, вони то давали тобі пишноту.</p>
  <p class="verse" id="Ezek.27.11"><sup><a href="#Ezek.27.11" class="verse-number">11</a></sup> Синове Арваду та військо твоє навколо на мурах твоїх, а Ґаммадеї на баштах твоїх пробували, щити свої вішали навколо на мурах твоїх, вони довершили окрасу твою.</p>
  <p class="verse" id="Ezek.27.12"><sup><a href="#Ezek.27.12" class="verse-number">12</a></sup> Таршіш був для тебе купцем через многоту багатства усякого; сріблом, залізом, циною й оливом платили вони за крам твій.</p>
  <p class="verse" id="Ezek.27.13"><sup><a href="#Ezek.27.13" class="verse-number">13</a></sup> Яван, Тувал та Мешех це купці твої, людську душу та мідяні речі давали вони за замінний крам твій.</p>
  <p class="verse" id="Ezek.27.14"><sup><a href="#Ezek.27.14" class="verse-number">14</a></sup> З дому Тоґарми давали коні, і верхівців, і мулів за крам твій.</p>
  <p class="verse" id="Ezek.27.15"><sup><a href="#Ezek.27.15" class="verse-number">15</a></sup> Синове Дедану твої покупці; численні острови торгували з тобою, рогами слонової кости й гебановим деревом звертали данину твою.</p>
  <p class="verse" id="Ezek.27.16"><sup><a href="#Ezek.27.16" class="verse-number">16</a></sup> Арам твій купець через многість виробів твоїх; рубин, пурпуру, і квітчасту тканину, і віссон, і коралі та дорогоцінний камінь давали тобі за крам твій.</p>
  <p class="verse" id="Ezek.27.17"><sup><a href="#Ezek.27.17" class="verse-number">17</a></sup> Юда й Ізраїлів Край це купці твої; пшеницю з Мінніту, солодощі, і мед, і оливу й бальзам давали вони за замінний крам твій.</p>
  <p class="verse" id="Ezek.27.18"><sup><a href="#Ezek.27.18" class="verse-number">18</a></sup> Дамаск твій купець через многість виробів твоїх, через многість багатства усякого, вином із Хелбону та білою вовною.</p>
  <p class="verse" id="Ezek.27.19"><sup><a href="#Ezek.27.19" class="verse-number">19</a></sup> Ведан та Яван із Уззалу давали тобі за крам залізо оброблене, бальзам та очерет, було це замінним крамом твоїм.</p>
  <p class="verse" id="Ezek.27.20"><sup><a href="#Ezek.27.20" class="verse-number">20</a></sup> Дедан твій купець килимками до сідел при їждженні.</p>
  <p class="verse" id="Ezek.27.21"><sup><a href="#Ezek.27.21" class="verse-number">21</a></sup> Арабія та всі кедарські князі покупці це твоєї руки; ягнятами, і баранами, і козлами, ними торгівля твоя.</p>
  <p class="verse" id="Ezek.27.22"><sup><a href="#Ezek.27.22" class="verse-number">22</a></sup> Купці Шеви й Рами покупці це твої, коштовним бальзамом, і дорогим усіляким камінням та злотом давали вони за товар твій.</p>
  <p class="verse" id="Ezek.27.23"><sup><a href="#Ezek.27.23" class="verse-number">23</a></sup> Харан, і Ханне, і Еден, купці Шеви, Ашшур та Кілмад це твої покупці.</p>
  <p class="verse" id="Ezek.27.24"><sup><a href="#Ezek.27.24" class="verse-number">24</a></sup> Це твої покупці коштовним убранням: покривалами блакитними, і квітчастими, і багатокольоровими тканими виробами, міцними шнурами пов'язаними за крам твій.</p>
  <p class="verse" id="Ezek.27.25"><sup><a href="#Ezek.27.25" class="verse-number">25</a></sup> Кораблі із Таршішу твої каравани, для краму твого замінного, і став ти багатим, і став дуже славним у серці морів.</p>
  <p class="verse" id="Ezek.27.26"><sup><a href="#Ezek.27.26" class="verse-number">26</a></sup> На воду велику тебе завели твої веслярі, і в серці морів східній вітер розіб'є тебе.</p>
  <p class="verse" id="Ezek.27.27"><sup><a href="#Ezek.27.27" class="verse-number">27</a></sup> Багатство твоє та крам твій, і вироби твої замінні, мореплавці твої і твої щоглярі, ті, що латають пробої твої, і ті, що міняють замінний крам твій, і всі твої вояки, які в тебе, і всі збори твої, що серед тебе, попадають в серці морів в дні упадку твого!</p>
  <p class="verse" id="Ezek.27.28"><sup><a href="#Ezek.27.28" class="verse-number">28</a></sup> На лемент твоїх щоглярів затремтять вали морські,</p>
  <p class="verse" id="Ezek.27.29"><sup><a href="#Ezek.27.29" class="verse-number">29</a></sup> і посходять з своїх кораблів усі веслярі, мореплавці, всі морські щоглярі, на землі постають.</p>
  <p class="verse" id="Ezek.27.30"><sup><a href="#Ezek.27.30" class="verse-number">30</a></sup> І заголосять за тебе вони тужним голосом, і кричатимуть гірко, і свої голови порохом пообсипають, у попелі будуть качатись!</p>
  <p class="verse" id="Ezek.27.31"><sup><a href="#Ezek.27.31" class="verse-number">31</a></sup> І зроблять собі ради тебе жалобную лисину, і себе опережуть веретами, і плакатимуть за тобою в гіркоті душі гірким голосінням....</p>
  <p class="verse" id="Ezek.27.32"><sup><a href="#Ezek.27.32" class="verse-number">32</a></sup> І пісню жалоби сини їхні здіймуть про тебе, і над тобою співатимуть жалібно: Хто інший, як Тир, посередині моря зруйнований?</p>
  <p class="verse" id="Ezek.27.33"><sup><a href="#Ezek.27.33" class="verse-number">33</a></sup> Коли припливали вироби твої із морів, насищав ти численні народи; многотою багатства твого та виробів замінних твоїх ти збагачував земських царів!</p>
  <p class="verse" id="Ezek.27.34"><sup><a href="#Ezek.27.34" class="verse-number">34</a></sup> Тепер же, коли ти розбитий на морі, у водних глибинах, то замінний виріб твій і всі збори твої серед тебе попадали...</p>
  <p class="verse" id="Ezek.27.35"><sup><a href="#Ezek.27.35" class="verse-number">35</a></sup> Над тобою стовпіють усі остров'яни, а їхні царі затремтіли від жаху, засльозилися їхні обличчя!</p>
  <p class="verse" id="Ezek.27.36"><sup><a href="#Ezek.27.36" class="verse-number">36</a></sup> Купці серед народів глузливо свистять над тобою, ти пострахом став, і не буде навіки тебе!...</p>
  <h2>Chapter 28</h2>
  <p class="verse" id="Ezek.28.1"><sup><a href="#Ezek.28.1" class="verse-number">1</a></sup> І було мені слово Господнє таке:</p>
  <p class="verse" id="Ezek.28.2"><sup><a href="#Ezek.28.2" class="verse-number">2</a></sup> Сину людський, скажи князеві Тиру: Так говорить Господь Бог: за те, що повищилось серце твоє й ти сказав: Я Бог, сиджу на Божому престолі в серці морів, а ти тільки людина, а не Бог, хоч ставив своє серце нарівні з серцем Божим...</p>
  <p class="verse" id="Ezek.28.3"><sup><a href="#Ezek.28.3" class="verse-number">3</a></sup> Ось ти мудріший від Даниїла, кожен мудрець не прилучиться до тебе.</p>
  <p class="verse" id="Ezek.28.4"><sup><a href="#Ezek.28.4" class="verse-number">4</a></sup> Своєю мудрістю та своїм розумом набув ти собі багатство, і назгромадив золота та срібла в скарбницях своїх.</p>
  <p class="verse" id="Ezek.28.5"><sup><a href="#Ezek.28.5" class="verse-number">5</a></sup> Великою своєю мудрістю та торгівлею свою помножив ти багатство своє, і повищилось твоє серце багатством своїм!</p>
  <p class="verse" id="Ezek.28.6"><sup><a href="#Ezek.28.6" class="verse-number">6</a></sup> Тому так говорить Господь Бог: За те, що ти ставиш своє серце нарівні з серцем Божим,</p>
  <p class="verse" id="Ezek.28.7"><sup><a href="#Ezek.28.7" class="verse-number">7</a></sup> тому ось Я спроваджу на тебе чужих, насильників поміж народами, і вони повитягають мечі свої на красу твоєї мудрости, і зневажать красу твою.</p>
  <p class="verse" id="Ezek.28.8"><sup><a href="#Ezek.28.8" class="verse-number">8</a></sup> Вони скинуть тебе в могилу, і помреш ти смертю пробитого в серці морів.</p>
  <p class="verse" id="Ezek.28.9"><sup><a href="#Ezek.28.9" class="verse-number">9</a></sup> Чи справді ти скажеш: Я бог! перед убивником своїм, а ти ж тільки людина, а не Бог, у руці тих, що зневажають тебе?</p>
  <p class="verse" id="Ezek.28.10"><sup><a href="#Ezek.28.10" class="verse-number">10</a></sup> Ти помреш смертю необрізанців, від руки чужих, бо Я це сказав, говорить Господь Бог!</p>
  <p class="verse" id="Ezek.28.11"><sup><a href="#Ezek.28.11" class="verse-number">11</a></sup> І було мені слово Господнє таке:</p>
  <p class="verse" id="Ezek.28.12"><sup><a href="#Ezek.28.12" class="verse-number">12</a></sup> Сину людський, здійми жалобну пісню на тирського царя, та й скажеш йому: Так говорить Господь Бог: Ти печать досконалости, повен мудрости, і корона краси.</p>
  <p class="verse" id="Ezek.28.13"><sup><a href="#Ezek.28.13" class="verse-number">13</a></sup> Ти пробував ув Едені, садку Божому: усякий дорогий камінь на одежі твоїй: карнеоль, топаз і яспіс, хризоліт, согам, і онікс, сапфір, рубін і смарагд, і золото; знаряддя бубнів твоїх та сопілок твоїх були в тебе що дня, коли був ти створений, були вони наготовлені.</p>
  <p class="verse" id="Ezek.28.14"><sup><a href="#Ezek.28.14" class="verse-number">14</a></sup> Ти помазаний Херувим хоронитель, і Я дав тебе на святу гору Божу, ти ходив посеред огнистого каміння.</p>
  <p class="verse" id="Ezek.28.15"><sup><a href="#Ezek.28.15" class="verse-number">15</a></sup> Ти був бездоганний у своїх дорогах від дня твого створення, аж поки не знайшлася на тобі несправедливість.</p>
  <p class="verse" id="Ezek.28.16"><sup><a href="#Ezek.28.16" class="verse-number">16</a></sup> Через велику торгівлю твою твоє нутро переповнилось насиллям, і ти прогрішив. Тому Я зневажив тебе, щоб не був ти на Божій горі, і погубив тебе, хоронителю Херувиме, з середини огнистого каміння.</p>
  <p class="verse" id="Ezek.28.17"><sup><a href="#Ezek.28.17" class="verse-number">17</a></sup> Стало високим твоє серце через красу твою, ти занапастив свою мудрість через свою красу. Кинув Я тебе на землю, дав тебе перед царями, щоб дивились на тебе.</p>
  <p class="verse" id="Ezek.28.18"><sup><a href="#Ezek.28.18" class="verse-number">18</a></sup> Многотою провин своїх, через кривду торгівлі своєї зневажив ти святині свої. І вивів Я огонь з твоєї середини, і він пожер тебе, і Я зробив тебе попелом на землі на очах усіх, хто бачить тебе.</p>
  <p class="verse" id="Ezek.28.19"><sup><a href="#Ezek.28.19" class="verse-number">19</a></sup> Усі, хто знає тебе серед народів, остовпіють над тобою; ти пострахом станеш, і не буде тебе аж навіки!...</p>
  <p class="verse" id="Ezek.28.20"><sup><a href="#Ezek.28.20" class="verse-number">20</a></sup> І було мені слово Господнє таке:</p>
  <p class="verse" id="Ezek.28.21"><sup><a href="#Ezek.28.21" class="verse-number">21</a></sup> Сину людський, зверни своє обличчя до Сидону, і пророкуй на нього,</p>
  <p class="verse" id="Ezek.28.22"><sup><a href="#Ezek.28.22" class="verse-number">22</a></sup> та й скажеш: так говорить Господь Бог: Ось Я на тебе, Сидоне, і буду шанований серед тебе, і пізнають, що Я Господь, коли робитиму на нього присуди, і коли покажу Свою святість серед нього.</p>
  <p class="verse" id="Ezek.28.23"><sup><a href="#Ezek.28.23" class="verse-number">23</a></sup> І пошлю на нього моровицю та кров на його вулиці, і впаде серед нього пробитий, що прийде на нього знавкола, і пізнають, що Я Господь.</p>
  <p class="verse" id="Ezek.28.24"><sup><a href="#Ezek.28.24" class="verse-number">24</a></sup> І не буде вже для Ізраїлевого дому колючої тернини та будяччя, що приносить біль зо всіх їхніх околиць, що погорджують ними, і пізнають вони, що Я Господь Бог.</p>
  <p class="verse" id="Ezek.28.25"><sup><a href="#Ezek.28.25" class="verse-number">25</a></sup> Так говорить Господь Бог: Коли Я позбираю Ізраїлів дім із народів, між якими вони розпорошені, то Я покажу на ньому Свою святість на очах народів, і вони осядуть на землі своїй, яку Я дав Своєму рабові Якову.</p>
  <p class="verse" id="Ezek.28.26"><sup><a href="#Ezek.28.26" class="verse-number">26</a></sup> І осядуть вони на ній безпечно, і будуватимуть доми та садитимуть виноградники, і будуть сидіти безпечно, коли Я чинитиму присуди на всіх тих, що погорджують ними з їхнього довкілля. І пізнають вони, що Я Господь, їхній Бог!</p>
  <h2>Chapter 29</h2>
  <p class="verse" id="Ezek.29.1"><sup><a href="#Ezek.29.1" class="verse-number">1</a></sup> За десятого року, десятого місяця, дванадцятого дня місяця, було мені слово Господнє таке:</p>
  <p class="verse" id="Ezek.29.2"><sup><a href="#Ezek.29.2" class="verse-number">2</a></sup> Сину людський, зверни своє обличчя до фараона, єгипетського царя, і пророкуй на нього та на ввесь Єгипет.</p>
  <p class="verse" id="Ezek.29.3"><sup><a href="#Ezek.29.3" class="verse-number">3</a></sup> Говори та й скажеш: Так говорить Господь Бог: Ось Я на тебе, фараоне, царю єгипетський, крокодиле великий, що лежиш серед своїх рік, що говориш: Моя річка моя, і я утворив її для себе!</p>
  <p class="verse" id="Ezek.29.4"><sup><a href="#Ezek.29.4" class="verse-number">4</a></sup> І вкладу гачки в щелепи твої, і поприліплюю рибу твоїх річок до твоєї луски, і підійму тебе з середини твоїх річок, і всі риби твоїх річок поприліплюються до твоєї луски!</p>
  <p class="verse" id="Ezek.29.5"><sup><a href="#Ezek.29.5" class="verse-number">5</a></sup> І вирву тебе й кину в пустиню, тебе та всі риби річок твоїх; ти впадеш на поверхні поля, не будеш згромаджений і не будеш позбираний, для земної звірини та для птаства небесного дам Я на їжу тебе...</p>
  <p class="verse" id="Ezek.29.6"><sup><a href="#Ezek.29.6" class="verse-number">6</a></sup> І пізнають усі мешканці Єгипту, що Я Господь, бо вони були для Ізраїлевого дому очеретяною палицею.</p>
  <p class="verse" id="Ezek.29.7"><sup><a href="#Ezek.29.7" class="verse-number">7</a></sup> Коли вони хапались за тебе долонею, ти ламався й роздирав їм усе рамено; а коли вони опиралися на тебе, ти ламався й чинив, що їм тряслися всі стегна.</p>
  <p class="verse" id="Ezek.29.8"><sup><a href="#Ezek.29.8" class="verse-number">8</a></sup> Тому так говорить Господь Бог: Ось Я наведу на тебе меча, і витну з-між тебе людину й скотину.</p>
  <p class="verse" id="Ezek.29.9"><sup><a href="#Ezek.29.9" class="verse-number">9</a></sup> І стане єгипетський край спустошенням та руїною, і пізнають вони, що Я Господь, за те, що він говорив: Річка моя, і то я її утворив!</p>
  <p class="verse" id="Ezek.29.10"><sup><a href="#Ezek.29.10" class="verse-number">10</a></sup> Тому ось Я проти тебе та проти річок твоїх, і оберну єгипетський край на поруйновані руїни, на спустошення від Міґдолу аж до Севене, і аж до границі Етіопії,</p>
  <p class="verse" id="Ezek.29.11"><sup><a href="#Ezek.29.11" class="verse-number">11</a></sup> не перейде по ньому нога людська, і нога звірини не перейде по ньому, і не буде він замешканий сорок років...</p>
  <p class="verse" id="Ezek.29.12"><sup><a href="#Ezek.29.12" class="verse-number">12</a></sup> І оберну Я єгипетський край на спустошення серед спустошених країв, а його міста серед поруйнованих міст будуть спустошенням сорок років, і розпорошу Єгипет серед народів, і порозсипаю їх по краях...</p>
  <p class="verse" id="Ezek.29.13"><sup><a href="#Ezek.29.13" class="verse-number">13</a></sup> Бо так говорить Господь Бог: Наприкінці сорока років позбираю Єгипет з-між народів, де вони були розпорошені.</p>
  <p class="verse" id="Ezek.29.14"><sup><a href="#Ezek.29.14" class="verse-number">14</a></sup> І верну долю Єгипту, і верну їх до краю Патрос, до краю їхнього походження, і вони будуть там царством слабим.</p>
  <p class="verse" id="Ezek.29.15"><sup><a href="#Ezek.29.15" class="verse-number">15</a></sup> З-поміж царств воно буде найнижче, і не підійметься вже понад народами, і поменшу їх, щоб не панували над народами.</p>
  <p class="verse" id="Ezek.29.16"><sup><a href="#Ezek.29.16" class="verse-number">16</a></sup> І не буде вже воно для Ізраїлевого дому надією, яка пригадувала б беззаконня, коли вони, зверталися до нього. І пізнають вони що Я Господь Бог!</p>
  <p class="verse" id="Ezek.29.17"><sup><a href="#Ezek.29.17" class="verse-number">17</a></sup> І сталося за двадцятого й сьомого року, першого місяця, першого дня місяця, було мені слово Господнє таке:</p>
  <p class="verse" id="Ezek.29.18"><sup><a href="#Ezek.29.18" class="verse-number">18</a></sup> Сину людський, Навуходоносор, цар вавилонський, змусив своє військо робити велику працю проти Тиру. Кожна голова вилисіла, і всяке рамено витерте, та нема нагороди ані йому, ані війську його від Тиру за ту працю, яку він робив проти нього.</p>
  <p class="verse" id="Ezek.29.19"><sup><a href="#Ezek.29.19" class="verse-number">19</a></sup> Тому так говорить Господь Бог: Ось Я дам Навуходоносорові, цареві вавилонському, єгипетську землю, і він забере багатство її, і ограбує грабунком її, і забере її здобиччю, і вона стане нагородою для війська його.</p>
  <p class="verse" id="Ezek.29.20"><sup><a href="#Ezek.29.20" class="verse-number">20</a></sup> За працю його, яку він робив у ній, Я даю йому єгипетську землю, бо вони це зробили Мені, говорить Господь Бог.</p>
  <p class="verse" id="Ezek.29.21"><sup><a href="#Ezek.29.21" class="verse-number">21</a></sup> Того дня вирощу рога Ізраїлевому домові, а тобі відкрию уста серед них. І вони пізнають, що Я Господь.</p>
  <h2>Chapter 30</h2>
  <p class="verse" id="Ezek.30.1"><sup><a href="#Ezek.30.1" class="verse-number">1</a></sup> І було мені слово Господнє таке:</p>
  <p class="verse" id="Ezek.30.2"><sup><a href="#Ezek.30.2" class="verse-number">2</a></sup> Сину людський, пророкуй, і скажеш: Так говорить Господь Бог: Голосіть Ой! цього дня!</p>
  <p class="verse" id="Ezek.30.3"><sup><a href="#Ezek.30.3" class="verse-number">3</a></sup> Бо близький день, і близький день Господній, день хмарний, настає час народів!</p>
  <p class="verse" id="Ezek.30.4"><sup><a href="#Ezek.30.4" class="verse-number">4</a></sup> І прийде меч на Єгипет, і буде тремтіння в Етіопії, коли будуть падати забиті в Єгипті, і заберуть багатство його, і будуть розбиті основи його.</p>
  <p class="verse" id="Ezek.30.5"><sup><a href="#Ezek.30.5" class="verse-number">5</a></sup> Куш, і Пут, і Луд, і ввесь помішаний народ, і Кув, і сини землі заповіту попадають з ними від меча.</p>
  <p class="verse" id="Ezek.30.6"><sup><a href="#Ezek.30.6" class="verse-number">6</a></sup> Так говорить Господь: І попадають підпори Єгипту, і так упаде гординя сили його, від Міґдолу аж до Севене, від меча попадають у ньому, говорить Господь Бог.</p>
  <p class="verse" id="Ezek.30.7"><sup><a href="#Ezek.30.7" class="verse-number">7</a></sup> І буде він спустошений серед попустошених країв, а міста його будуть серед міст поруйнованих.</p>
  <p class="verse" id="Ezek.30.8"><sup><a href="#Ezek.30.8" class="verse-number">8</a></sup> І пізнають вони, що Я Господь, коли Я дам огонь на Єгипет, і будуть поторощені всі, хто йому помагає.</p>
  <p class="verse" id="Ezek.30.9"><sup><a href="#Ezek.30.9" class="verse-number">9</a></sup> Того дня повиходять посланці з-перед Мого лиця на кораблях, щоб налякати безпечну Етіопію, і буде через них жах, як у день Єгипту, бо це ось надходить!</p>
  <p class="verse" id="Ezek.30.10"><sup><a href="#Ezek.30.10" class="verse-number">10</a></sup> Так говорить Господь Бог: І Я зроблю кінець єгипетському многолюдству рукою Навуходоносора, вавилонського царя.</p>
  <p class="verse" id="Ezek.30.11"><sup><a href="#Ezek.30.11" class="verse-number">11</a></sup> Він та народ його з ним, насильники людів, будуть спроваджені знищити землю, і вони повитягують мечі свої на Єгипет, і наповнять край побитими!</p>
  <p class="verse" id="Ezek.30.12"><sup><a href="#Ezek.30.12" class="verse-number">12</a></sup> І оберну Я річки на суходіл, і передам землю в руку злочинців, і спустошу край та все, що в ньому, рукою чужих. Я, Господь, це сказав!</p>
  <p class="verse" id="Ezek.30.13"><sup><a href="#Ezek.30.13" class="verse-number">13</a></sup> Так говорить Господь Бог: І повигублюю божків, і зроблю кінець бовванам з Нофу, і не буде вже князів в єгипетському краї, і дам пострах на єгипетську землю.</p>
  <p class="verse" id="Ezek.30.14"><sup><a href="#Ezek.30.14" class="verse-number">14</a></sup> І Патрос спустошу, і дам огонь у Цоан, і буду виконувати присуди в Но.</p>
  <p class="verse" id="Ezek.30.15"><sup><a href="#Ezek.30.15" class="verse-number">15</a></sup> І виллю Я гнів Свій на Сіна, твердиню єгипетську, і витну многолюдство Но.</p>
  <p class="verse" id="Ezek.30.16"><sup><a href="#Ezek.30.16" class="verse-number">16</a></sup> І пошлю Я огонь на Єгипет, сильно буде корчитись Сін, а Но буде проламаний, а на Ноф нападуть вороги вдень.</p>
  <p class="verse" id="Ezek.30.17"><sup><a href="#Ezek.30.17" class="verse-number">17</a></sup> Юнаки Авену та Пі-Весету попадають від меча, а інші підуть у полон.</p>
  <p class="verse" id="Ezek.30.18"><sup><a href="#Ezek.30.18" class="verse-number">18</a></sup> А в Тахпанхесі потемніє день, коли Я ламатиму там єгипетські ярма, і скінчиться в ньому пиха сили його. Самого його хмара закриє, а його дочки підуть у полон...</p>
  <p class="verse" id="Ezek.30.19"><sup><a href="#Ezek.30.19" class="verse-number">19</a></sup> І буду виконувати присуди над Єгиптом, і вони пізнають, що Я Господь!</p>
  <p class="verse" id="Ezek.30.20"><sup><a href="#Ezek.30.20" class="verse-number">20</a></sup> І сталося, за одинадцятого року, першого місяця, сьомого дня місяця, було мені слово Господнє таке:</p>
  <p class="verse" id="Ezek.30.21"><sup><a href="#Ezek.30.21" class="verse-number">21</a></sup> Сину людський, Я зламав рамено фараона, єгипетського царя, і ось воно не буде перев'язане, щоб дати ліки, щоб покласти пов'язку, щоб обвинути його, і щоб зміцнити його вхопитися за меча.</p>
  <p class="verse" id="Ezek.30.22"><sup><a href="#Ezek.30.22" class="verse-number">22</a></sup> Тому так говорить Господь Бог: Ось Я на фараона, єгипетського царя, і поламаю рамена його, те дуже та те зламане, і викину меча з його руки.</p>
  <p class="verse" id="Ezek.30.23"><sup><a href="#Ezek.30.23" class="verse-number">23</a></sup> І розпорошу Єгипет серед народів, і порозсипаю їх по краях.</p>
  <p class="verse" id="Ezek.30.24"><sup><a href="#Ezek.30.24" class="verse-number">24</a></sup> І зміцню рамена вавилонського царя, і дам меча Свого в його руку, і зламаю Я фараонові рамена, і він буде стогнати стогоном проколеного перед ним.</p>
  <p class="verse" id="Ezek.30.25"><sup><a href="#Ezek.30.25" class="verse-number">25</a></sup> І зміцню Я рамена вавилонського царя, а фараонові рамена опадуть. І пізнають вони, що Я Господь, коли Я дам Свого меча в руку вавилонського царя, і простягну його на єгипетську землю.</p>
  <p class="verse" id="Ezek.30.26"><sup><a href="#Ezek.30.26" class="verse-number">26</a></sup> І розпорошу Єгипет серед народів, і порозсипаю їх по краях. І пізнають вони, що Я Господь!</p>
  <h2>Chapter 31</h2>
  <p class="verse" id="Ezek.31.1"><sup><a href="#Ezek.31.1" class="verse-number">1</a></sup> І сталося за одинадцятого року, третього місяця, першого дня місяця, було мені слово Господнє таке:</p>
  <p class="verse" id="Ezek.31.2"><sup><a href="#Ezek.31.2" class="verse-number">2</a></sup> Сину людський, скажи фараонові, цареві єгипетському, та до його многолюдства: До кого ти вподоблюєшся в своїй величі?</p>
  <p class="verse" id="Ezek.31.3"><sup><a href="#Ezek.31.3" class="verse-number">3</a></sup> Ось Ашшур, кедр на Ливані, з прекрасними галузками, з тінистою гущавиною, і високорослий, і аж між хмарами буде верховіття його.</p>
  <p class="verse" id="Ezek.31.4"><sup><a href="#Ezek.31.4" class="verse-number">4</a></sup> Води його виховали, безодня його викохала, він річки свої попровадив навколо свого насадження, а канали свої посилав до всіх дерев польових.</p>
  <p class="verse" id="Ezek.31.5"><sup><a href="#Ezek.31.5" class="verse-number">5</a></sup> Тому його зріст став вищий від усіх польових дерев, і помножилися галузки його, і від великої води його віття повидовжувалось, коли вигнався він.</p>
  <p class="verse" id="Ezek.31.6"><sup><a href="#Ezek.31.6" class="verse-number">6</a></sup> В його віттях кублилося все птаство небесне, а під його галузками родилася всяка польова звірина, а в його тіні сиділи всі численні народи.</p>
  <p class="verse" id="Ezek.31.7"><sup><a href="#Ezek.31.7" class="verse-number">7</a></sup> І був він уродливий висотою свого зросту, довготою галузок своїх, бо його корінь був при великих водах.</p>
  <p class="verse" id="Ezek.31.8"><sup><a href="#Ezek.31.8" class="verse-number">8</a></sup> Кедри в Божому садку не були рівні йому, кипариси не були подібні до галузок його, а платани не були, як його віття. Жодне дерево в Божому садку не було подібне до нього красою своєю!</p>
  <p class="verse" id="Ezek.31.9"><sup><a href="#Ezek.31.9" class="verse-number">9</a></sup> Я оздобив його ряснотою галузок його, і йому заздрили всі еденські дерева, що в Божому садку.</p>
  <p class="verse" id="Ezek.31.10"><sup><a href="#Ezek.31.10" class="verse-number">10</a></sup> Тому так сказав Господь Бог: За те, що ти повищився зростом, і дав верховіття своє аж між хмари, і повищилося серце його, коли він став високим,</p>
  <p class="verse" id="Ezek.31.11"><sup><a href="#Ezek.31.11" class="verse-number">11</a></sup> то дай його в руку сильного з народів, він конче зробить йому за його беззаконня, за це Я вигнав його!</p>
  <p class="verse" id="Ezek.31.12"><sup><a href="#Ezek.31.12" class="verse-number">12</a></sup> І витяли його чужі, насильники народів, і повідкидали його. На гори й на всі долини попадали галузки його, і було поламане віття його по всіх потоках землі, а всі народи землі повиходили з тіні його й покинули його.</p>
  <p class="verse" id="Ezek.31.13"><sup><a href="#Ezek.31.13" class="verse-number">13</a></sup> Над його руїнами пробувало все небесне птаство, а при галуззях його була всяка польова звірина,</p>
  <p class="verse" id="Ezek.31.14"><sup><a href="#Ezek.31.14" class="verse-number">14</a></sup> щоб не повищувалися своїм зростом усі дерева при воді, і не давали свого верховіття поміж хмари, і не ставали у своїй величі сильні між ними, що п'ють воду, бо всі вони віддані смерті до підземного краю серед людських синів, до тих, хто сходить до могили.</p>
  <p class="verse" id="Ezek.31.15"><sup><a href="#Ezek.31.15" class="verse-number">15</a></sup> Так говорить Господь Бог: Того дня, коли він зійшов до шеолу, учинив Я жалобу, закрив над ними безодню, затримав його річки, і була стримана велика вода, і затемнив над ним Лівана, а всі польові дерева помліли над ним.</p>
  <p class="verse" id="Ezek.31.16"><sup><a href="#Ezek.31.16" class="verse-number">16</a></sup> Від гуку упадку його Я вчинив тремтячими народи, коли Я знизив його до шеолу з тими, що сходять до гробу. І потішилися в підземному краї всі еденські дерева, добірне та добре Ливанське, всі, що п'ють воду.</p>
  <p class="verse" id="Ezek.31.17"><sup><a href="#Ezek.31.17" class="verse-number">17</a></sup> Також вони зійшли з ними до шеолу, до побитих мечем, що сиділи, як його помічники, в його тіні серед народів.</p>
  <p class="verse" id="Ezek.31.18"><sup><a href="#Ezek.31.18" class="verse-number">18</a></sup> До кого став ти так подібний у славі та в великості серед еденських дерев? І будеш ти знижений з еденськими деревами до підземного краю, посеред необрізанців будеш лежати з пробитими мечем. Це фараон та все многолюдство його, говорить Господь Бог.</p>
  <h2>Chapter 32</h2>
  <p class="verse" id="Ezek.32.1"><sup><a href="#Ezek.32.1" class="verse-number">1</a></sup> І сталося за дванадцятого року, дванадцятого місяця, третього дня місяця, було мені слово Господнє таке:</p>
  <p class="verse" id="Ezek.32.2"><sup><a href="#Ezek.32.2" class="verse-number">2</a></sup> Сину людський, здійми пісню жалобную на фараона, єгипетського царя, та й скажеш йому: Левчукові з народів подібний ти був, а тепер ти мов морська потвора, виприскуєш воду по ріках своїх, і скаламучуєш воду ногами своїми, болотиш ти їхні річки!</p>
  <p class="verse" id="Ezek.32.3"><sup><a href="#Ezek.32.3" class="verse-number">3</a></sup> Отак Господь Бог промовляє: Але сітку Свою розтягну Я на тебе через збори численних народів, і тебе Своїм неводом витягну!</p>
  <p class="verse" id="Ezek.32.4"><sup><a href="#Ezek.32.4" class="verse-number">4</a></sup> І викину зразу на землю тебе, і кину тебе Я на поле широке, і над тобою спочине всяке птаство небесне, і тобою насичу звірину всієї землі...</p>
  <p class="verse" id="Ezek.32.5"><sup><a href="#Ezek.32.5" class="verse-number">5</a></sup> І дам твоє м'ясо на гори, а трупом твоїм Я долини наповню...</p>
  <p class="verse" id="Ezek.32.6"><sup><a href="#Ezek.32.6" class="verse-number">6</a></sup> І землю, де пливаєш ти, аж до гір напою її кров'ю твоєю, тобою наповняться річища...</p>
  <p class="verse" id="Ezek.32.7"><sup><a href="#Ezek.32.7" class="verse-number">7</a></sup> А коли Я тебе погашу, то небо закрию, а зорі його позатемнюю, сонце хмарою вкрию його, а місяць не буде світити свого світла...</p>
  <p class="verse" id="Ezek.32.8"><sup><a href="#Ezek.32.8" class="verse-number">8</a></sup> Всі світила, що світять на небі, позатемнюю їх над тобою, і дам темноту понад краєм твоїм, говорить Господь Бог!</p>
  <p class="verse" id="Ezek.32.9"><sup><a href="#Ezek.32.9" class="verse-number">9</a></sup> І занепокою Я серце численних народів, коли вість рознесу про руїну твою між народами аж до країв, яких ти не знав.</p>
  <p class="verse" id="Ezek.32.10"><sup><a href="#Ezek.32.10" class="verse-number">10</a></sup> І остовпіють численні народи з-за тебе, а їхні царі затремтять через тебе в страху, як буду махати мечем Своїм Я перед їхнім обличчям, і тремтітиме кожен щохвилі за душу свою в дні упадку твого...</p>
  <p class="verse" id="Ezek.32.11"><sup><a href="#Ezek.32.11" class="verse-number">11</a></sup> Бо так Господь Бог промовляє: Меч царя вавилонського прийде на тебе!</p>
  <p class="verse" id="Ezek.32.12"><sup><a href="#Ezek.32.12" class="verse-number">12</a></sup> Мечами хоробрих Я порозкидаю твоє многолюдство. Усі вони насильники народів, і гордість Єгипту понищать вони, і все многолюдство його буде вигублене...</p>
  <p class="verse" id="Ezek.32.13"><sup><a href="#Ezek.32.13" class="verse-number">13</a></sup> І вигублю ввесь його скот при водах великих, і не буде вже їх каламутити людська нога, і копито скотини не буде вже їх каламутити.</p>
  <p class="verse" id="Ezek.32.14"><sup><a href="#Ezek.32.14" class="verse-number">14</a></sup> Тоді їхні води очищу, а їхні річки попроваджу, неначе оливу, говорить Господь Бог.</p>
  <p class="verse" id="Ezek.32.15"><sup><a href="#Ezek.32.15" class="verse-number">15</a></sup> Коли оберну Я єгипетський край на спустошення, і край опустошений буде від усього, що в нім, коли Я поб'ю всіх тих, що замешкують в ньому, то пізнають вони, що Я то Господь!...</p>
  <p class="verse" id="Ezek.32.16"><sup><a href="#Ezek.32.16" class="verse-number">16</a></sup> Оце пісня жалобна, і будуть жалобно співати її, дочки народів будуть співати жалобно її, про Єгипет та про все многолюдство його будуть жалобно співати її, говорить Господь Бог.</p>
  <p class="verse" id="Ezek.32.17"><sup><a href="#Ezek.32.17" class="verse-number">17</a></sup> І сталося за дванадцятого року, п'ятнадцятого дня місяця, було мені слово Господнє таке:</p>
  <p class="verse" id="Ezek.32.18"><sup><a href="#Ezek.32.18" class="verse-number">18</a></sup> Сину людський, жалобно заголоси про многолюдство Єгипту, і скинь його, його та дочок потужних народів до підземного краю із тими, хто сходить в могилу!</p>
  <p class="verse" id="Ezek.32.19"><sup><a href="#Ezek.32.19" class="verse-number">19</a></sup> Від кого ти став приємніший? Зійди й покладись з необрізанцями!</p>
  <p class="verse" id="Ezek.32.20"><sup><a href="#Ezek.32.20" class="verse-number">20</a></sup> Попадають серед пробитих мечем, меч даний на те, із ним ляжуть його всі народи...</p>
  <p class="verse" id="Ezek.32.21"><sup><a href="#Ezek.32.21" class="verse-number">21</a></sup> Будуть йому говорити сильніші з хоробрих з-посеред шеолу із помічниками: Посходили, полягали ці необрізанці, побиті мечем:</p>
  <p class="verse" id="Ezek.32.22"><sup><a href="#Ezek.32.22" class="verse-number">22</a></sup> Там Ашшур і всі збори його, навколо нього гроби його, всі побиті вони, від меча всі попадали,</p>
  <p class="verse" id="Ezek.32.23"><sup><a href="#Ezek.32.23" class="verse-number">23</a></sup> що були його гроби найглибше в могилі, і був його полк біля гробу його, всі побиті вони, від меча всі попадали, що ширили жах по краю живих...</p>
  <p class="verse" id="Ezek.32.24"><sup><a href="#Ezek.32.24" class="verse-number">24</a></sup> Там Елам та ввесь натовп його коло гробу його, всі побиті вони, від меча всі попадали, що зійшли необрізанцями до підземного краю, що ширили жах свій по краю живих, і понесли ганьбу свою з тими, хто сходить в могилу...</p>
  <p class="verse" id="Ezek.32.25"><sup><a href="#Ezek.32.25" class="verse-number">25</a></sup> Дали йому ложе посеред побитих зо всім многолюдством його, гроби його коло нього, всі вони необрізанці, побиті мечем, бо ширили жах свій по краю живих і понесли ганьбу свою з тими, хто сходить в могилу, посеред побитих покладений він...</p>
  <p class="verse" id="Ezek.32.26"><sup><a href="#Ezek.32.26" class="verse-number">26</a></sup> Там Мешех, Тувал та все многолюдство його, гроби його коло нього, всі вони необрізанці, побиті мечем, бо ширили жах свій по краю живих...</p>
  <p class="verse" id="Ezek.32.27"><sup><a href="#Ezek.32.27" class="verse-number">27</a></sup> І не будуть лежати із лицарями, що попадали із необрізанців, що зійшли до шеолу з військовим знаряддям своїм, і поклали свої мечі під свої голови, і їхня провина на їхніх костях, бо жах перед лицарями був у краї живих,</p>
  <p class="verse" id="Ezek.32.28"><sup><a href="#Ezek.32.28" class="verse-number">28</a></sup> а ти розпорошений між необрізанцями, і поляжеш із тими, хто побитий мечем...</p>
  <p class="verse" id="Ezek.32.29"><sup><a href="#Ezek.32.29" class="verse-number">29</a></sup> Там Едом, і царі його, і князі всі його, що при всій своїй силі були зложені з побитими мечами, вони ляжуть з необрізанцями та з тими, хто сходить в могилу...</p>
  <p class="verse" id="Ezek.32.30"><sup><a href="#Ezek.32.30" class="verse-number">30</a></sup> Там північні князі, всі вони й всі сидоняни, що посходили разом з побитими, хоч був жах від їхньої міці, були посоромлені, і полягали вони, необрізанці, з побитими мечем, і свою ганьбу понесли із тими, хто сходить в могилу...</p>
  <p class="verse" id="Ezek.32.31"><sup><a href="#Ezek.32.31" class="verse-number">31</a></sup> Фараон їх побачить, і потішиться всім многолюдством своїм, мечем побитий фараон та все його військо, говорить Господь Бог!...</p>
  <p class="verse" id="Ezek.32.32"><sup><a href="#Ezek.32.32" class="verse-number">32</a></sup> Бо поширю Я жах Свій на землю живих, і буде покладений серед необрізанців з побитими мечем фараон та усе многолюдство його, говорить Господь Бог!</p>
  <h2>Chapter 33</h2>
  <p class="verse" id="Ezek.33.1"><sup><a href="#Ezek.33.1" class="verse-number">1</a></sup> І було мені слово Господнє таке:</p>
  <p class="verse" id="Ezek.33.2"><sup><a href="#Ezek.33.2" class="verse-number">2</a></sup> Сину людський, говори синам свого народу, та й скажеш до них: Коли б Я спровадив на який край меча, і взяв би народ цього краю одного чоловіка з-поміж себе, і поставив би його собі вартовим,</p>
  <p class="verse" id="Ezek.33.3"><sup><a href="#Ezek.33.3" class="verse-number">3</a></sup> і коли б він побачив меча, що йде на цей край, і засурмив би в сурму, й остеріг народ,</p>
  <p class="verse" id="Ezek.33.4"><sup><a href="#Ezek.33.4" class="verse-number">4</a></sup> і почув би хто голос сурми, та не був би обережний, і прийшов би меч та й захопив би його, то кров його на голові його буде!</p>
  <p class="verse" id="Ezek.33.5"><sup><a href="#Ezek.33.5" class="verse-number">5</a></sup> Голос сурми він чув, та не був обережний, кров його буде на ньому, а він, коли б був обережний, урятував би свою душу.</p>
  <p class="verse" id="Ezek.33.6"><sup><a href="#Ezek.33.6" class="verse-number">6</a></sup> А той вартовий, коли б побачив меча, що йде, і не засурмив би в сурму, а народ не був би обережний, і прийшов би меч, і захопив би одного з них, то він був би узятий за гріх свій, а його кров Я зажадаю з руки вартового.</p>
  <p class="verse" id="Ezek.33.7"><sup><a href="#Ezek.33.7" class="verse-number">7</a></sup> А ти, сину людський, Я дав тебе вартовим для Ізраїлевого дому, і ти почуєш з уст Моїх слово, й остережеш їх від Мене.</p>
  <p class="verse" id="Ezek.33.8"><sup><a href="#Ezek.33.8" class="verse-number">8</a></sup> Коли б Я сказав до безбожного: Безбожнику, ти конче помреш!, а ти не говорив би, щоб остерегти безбожного від дороги його, то він, несправедливий, помре за свій гріх, а його кров Я вимагатиму з твоєї руки.</p>
  <p class="verse" id="Ezek.33.9"><sup><a href="#Ezek.33.9" class="verse-number">9</a></sup> А ти, коли остережеш несправедливого від дороги його, щоб вернувся з неї, і він не вернеться з своєї дороги, він помре за гріх свій, а ти душу свою врятував.</p>
  <p class="verse" id="Ezek.33.10"><sup><a href="#Ezek.33.10" class="verse-number">10</a></sup> А ти, сину людський, скажи до Ізраїлевого дому: Ви кажете так, говорячи: Коли наші провини та наші гріхи на нас, і через них ми гинемо, то як будемо жити?</p>
  <p class="verse" id="Ezek.33.11"><sup><a href="#Ezek.33.11" class="verse-number">11</a></sup> Скажи їм Як живий Я, говорить Господь Бог, не прагну смерти несправедливого, а тільки щоб вернути несправедливого з дороги його, і буде він жити! Наверніться, наверніться з ваших злих доріг, і нащо вам умирати, доме Ізраїлів?</p>
  <p class="verse" id="Ezek.33.12"><sup><a href="#Ezek.33.12" class="verse-number">12</a></sup> А ти, сину людський, скажи до синів свого народу: Справедливість справедливого не врятує його в дні гріха його, а несправедливість несправедливого не спіткнеться він об неї в дні навернення від своєї несправедливости, а справедливий не зможе жити в ній в дні свого гріха.</p>
  <p class="verse" id="Ezek.33.13"><sup><a href="#Ezek.33.13" class="verse-number">13</a></sup> Коли Я скажу справедливому: Буде конче він жити, а він надіявся б на свою справедливість, та робив би кривду, то вся його справедливість не буде згадана, і за кривду свою, що зробив, він помре!</p>
  <p class="verse" id="Ezek.33.14"><sup><a href="#Ezek.33.14" class="verse-number">14</a></sup> А коли Я скажу до несправедливого: Конче помреш ти, а він навернеться від свого гріха, і робитиме право та справедливість:</p>
  <p class="verse" id="Ezek.33.15"><sup><a href="#Ezek.33.15" class="verse-number">15</a></sup> заставу поверне несправедливий, грабунок відшкодує, ходитиме уставами життя, щоб не чинити кривди, то конче буде він жити, не помре!</p>
  <p class="verse" id="Ezek.33.16"><sup><a href="#Ezek.33.16" class="verse-number">16</a></sup> Усі гріхи його, які він нагрішив, не будуть йому згадані, право та справедливість робив він, конче буде він жити!</p>
  <p class="verse" id="Ezek.33.17"><sup><a href="#Ezek.33.17" class="verse-number">17</a></sup> І кажуть сини твого народу: Несправедлива Господня дорога! тоді як несправедлива їхня власна дорога.</p>
  <p class="verse" id="Ezek.33.18"><sup><a href="#Ezek.33.18" class="verse-number">18</a></sup> Коли справедливий відвернеться від своєї справедливости, і робитиме кривду, то помре він за те!</p>
  <p class="verse" id="Ezek.33.19"><sup><a href="#Ezek.33.19" class="verse-number">19</a></sup> А коли несправедливий відвернеться від своєї несправедливости, і чинитиме право та справедливість, то на них він буде жити!</p>
  <p class="verse" id="Ezek.33.20"><sup><a href="#Ezek.33.20" class="verse-number">20</a></sup> А ви кажете: Несправедлива Господня дорога! Кожного з вас Я буду судити, Ізраїлів доме, за його дорогами!</p>
  <p class="verse" id="Ezek.33.21"><sup><a href="#Ezek.33.21" class="verse-number">21</a></sup> І сталося за дванадцятого року, десятого місяця, п'ятого дня місяця від нашого вигнання, прийшов був до мене втікач з Єрусалиму, говорячи: Побите це місто!...</p>
  <p class="verse" id="Ezek.33.22"><sup><a href="#Ezek.33.22" class="verse-number">22</a></sup> А Господня рука була прийшла до мене ввечорі перед приходом цього втікача, і Він відкрив мої уста, поки прийшов той до мене вранці. І були відкриті мої уста, і не був уже я більше німий!</p>
  <p class="verse" id="Ezek.33.23"><sup><a href="#Ezek.33.23" class="verse-number">23</a></sup> І було мені слово Господнє таке:</p>
  <p class="verse" id="Ezek.33.24"><sup><a href="#Ezek.33.24" class="verse-number">24</a></sup> Сину людський, мешканці цих руїн на Ізраїлевій землі говорять так: Авраам був один, та проте посів цей Край, а нас багато, нам даний цей Край на спадщину!</p>
  <p class="verse" id="Ezek.33.25"><sup><a href="#Ezek.33.25" class="verse-number">25</a></sup> Тому скажи їм: Так сказав Господь Бог: Ви на крові їсте, а свої очі зводите до бовванів своїх, і кров проливаєте, і цей Край посядете ви?</p>
  <p class="verse" id="Ezek.33.26"><sup><a href="#Ezek.33.26" class="verse-number">26</a></sup> Ви спираєтесь на свого меча, робите гидоту, і кожен безчестить жінку свого ближнього, і цей Край посядете ви?</p>
  <p class="verse" id="Ezek.33.27"><sup><a href="#Ezek.33.27" class="verse-number">27</a></sup> Так скажеш до них: Так говорить Господь Бог: Як живий Я, ті, хто в руїнах, попадають від меча, а той, хто на широкім полі, того віддам звірині, щоб пожерла його, а ті, хто в твердинях та в печерах, помруть від моровиці!</p>
  <p class="verse" id="Ezek.33.28"><sup><a href="#Ezek.33.28" class="verse-number">28</a></sup> І оберну Я цей Край на спустошення та на сплюндрування, і скінчиться пиха сили його, і опустошіють Ізраїлеві гори, так що не буде й перехожого...</p>
  <p class="verse" id="Ezek.33.29"><sup><a href="#Ezek.33.29" class="verse-number">29</a></sup> І пізнають вони, що Я Господь, коли Я оберну цей Край на спустошення та на сплюндрування за всі їхні гидоти, що зробили вони.</p>
  <p class="verse" id="Ezek.33.30"><sup><a href="#Ezek.33.30" class="verse-number">30</a></sup> А ти, сину людський, сини твого народу умовляються про тебе при стінах і в дверях домів, і говорять один з одним, кожен зо своїм братом, кажучи: Увійдіть та послухайте, що це за слово, що виходить від Господа?</p>
  <p class="verse" id="Ezek.33.31"><sup><a href="#Ezek.33.31" class="verse-number">31</a></sup> І прийдуть до тебе, як приходить народ, і сядуть перед тобою як Мій народ, і послухають твоїх слів, але їх не виконають, бо що приємне в устах їхніх, те вони зроблять, а серце їхнє ходить за захланністю їхньою.</p>
  <p class="verse" id="Ezek.33.32"><sup><a href="#Ezek.33.32" class="verse-number">32</a></sup> І ось ти для них, як пісня кохання, красноголосий і добрий грач, і вони слухають слова твої, але їх не виконують!</p>
  <p class="verse" id="Ezek.33.33"><sup><a href="#Ezek.33.33" class="verse-number">33</a></sup> А коли оце прийде, ось воно вже приходить! то пізнають вони, що серед них був пророк.</p>
  <h2>Chapter 34</h2>
  <p class="verse" id="Ezek.34.1"><sup><a href="#Ezek.34.1" class="verse-number">1</a></sup> І було мені слово Господнє таке:</p>
  <p class="verse" id="Ezek.34.2"><sup><a href="#Ezek.34.2" class="verse-number">2</a></sup> Сину людський, пророкуй на Ізраїлевих пастирів, пророкуй та й скажеш до них, до тих пастирів: Так говорить Господь Бог: Горе Ізраїлевим пастирям, які пасуть самих себе! Хіба ж не отару повинні пасти пастирі?</p>
  <p class="verse" id="Ezek.34.3"><sup><a href="#Ezek.34.3" class="verse-number">3</a></sup> Жир ви їсте, та вовну вдягаєте, ситу вівцю ріжете, але отари не пасете!</p>
  <p class="verse" id="Ezek.34.4"><sup><a href="#Ezek.34.4" class="verse-number">4</a></sup> Слабих не зміцняєте, а хворої не лікуєте, і пораненої не перев'язуєте, сполошеної не вертаєте, і загинулої не шукаєте, але пануєте над ними силою та жорстокістю!</p>
  <p class="verse" id="Ezek.34.5"><sup><a href="#Ezek.34.5" class="verse-number">5</a></sup> І порозпорошувалися вони з браку пастиря, і стали за їжу для всякої польової звірини, і порозбігалися...</p>
  <p class="verse" id="Ezek.34.6"><sup><a href="#Ezek.34.6" class="verse-number">6</a></sup> Блукає отара Моя по всіх горах та по всіх високих згір'ях, і по всій широкій землі розпорошена отара Моя, і немає нікого, хто турбувався б про них, і немає нікого, хто б їх шукав!...</p>
  <p class="verse" id="Ezek.34.7"><sup><a href="#Ezek.34.7" class="verse-number">7</a></sup> Тому, пастирі, послухайте слова Господнього:</p>
  <p class="verse" id="Ezek.34.8"><sup><a href="#Ezek.34.8" class="verse-number">8</a></sup> Як живий Я, говорить Господь Бог, за те, що отара Моя полишена на здобич, і стала отара Моя за їжу для всякої польової звірини через брак пастиря, і пастирі Мої не шукають Моєї отари, а себе самих пасуть пастирі Мої, а отари Моєї не пасуть,</p>
  <p class="verse" id="Ezek.34.9"><sup><a href="#Ezek.34.9" class="verse-number">9</a></sup> тому, пастирі, послухайте слова Господнього:</p>
  <p class="verse" id="Ezek.34.10"><sup><a href="#Ezek.34.10" class="verse-number">10</a></sup> Так говорить Господь Бог: Ось Я на тих пастирів, і зажадаю з їхньої руки отари Моєї, і відірву їх від пасіння отари, і ті пастирі не будуть уже пасти самих себе, й Я врятую Свою отару з їхніх уст, і вони не будуть їм за їжу.</p>
  <p class="verse" id="Ezek.34.11"><sup><a href="#Ezek.34.11" class="verse-number">11</a></sup> Бо так Господь Бог промовляє: Ось Я Сам, і зажадаю отару Мою, і перегляну їх.</p>
  <p class="verse" id="Ezek.34.12"><sup><a href="#Ezek.34.12" class="verse-number">12</a></sup> Як пастух переглядає своє стадо того дня, коли він серед своєї розпорошеної отари, так Я перегляну отару Свою, і вирятую їх зо всіх тих місць, куди вони були розпорошені за хмарного та імлистого дня.</p>
  <p class="verse" id="Ezek.34.13"><sup><a href="#Ezek.34.13" class="verse-number">13</a></sup> І випроваджу їх від народів, і позбираю їх із країв, і приведу їх до їхньої землі, і буду їх пасти на Ізраїлевих горах, при річищах та по всіх оселях Краю.</p>
  <p class="verse" id="Ezek.34.14"><sup><a href="#Ezek.34.14" class="verse-number">14</a></sup> На пасовищі доброму пастиму їх, і на високих Ізраїлевих горах буде їхній випас, там вони будуть лежати на випасі доброму, і випасатимуть сите пасовище на Ізраїлевих горах!</p>
  <p class="verse" id="Ezek.34.15"><sup><a href="#Ezek.34.15" class="verse-number">15</a></sup> Я буду пасти отару Свою, і Я їх покладу на спочинок, говорить Господь Бог.</p>
  <p class="verse" id="Ezek.34.16"><sup><a href="#Ezek.34.16" class="verse-number">16</a></sup> Загинулу вівцю відшукаю, а сполошену поверну, а поранену перев'яжу, а хвору зміцню, а ситу та сильну погублю, буду пасти її правосуддям!</p>
  <p class="verse" id="Ezek.34.17"><sup><a href="#Ezek.34.17" class="verse-number">17</a></sup> А ви, отаро Моя, так говорить Господь Бог: Ось Я буду судити між вівцею й вівцею, між бараном і козлами.</p>
  <p class="verse" id="Ezek.34.18"><sup><a href="#Ezek.34.18" class="verse-number">18</a></sup> Чи мало вам того, що ви спасуєте хороше пасовище, а решту ваших пасовищ ви топчете своїми ногами? І воду чисту ви п'єте, а позосталу ногами своїми каламутите?</p>
  <p class="verse" id="Ezek.34.19"><sup><a href="#Ezek.34.19" class="verse-number">19</a></sup> І отара Моя мусить випасати потоптане вашими ногами, і пити скаламучене вашими ногами!</p>
  <p class="verse" id="Ezek.34.20"><sup><a href="#Ezek.34.20" class="verse-number">20</a></sup> Тому так Господь Бог промовляє до них: Ось Я Сам і розсуджу між вівцею ситою й між вівцею худою.</p>
  <p class="verse" id="Ezek.34.21"><sup><a href="#Ezek.34.21" class="verse-number">21</a></sup> За те, що ви боком і раменом попихаєте, і рогами вашими колете всіх слабих, аж поки не порозпорошуєте їх геть,</p>
  <p class="verse" id="Ezek.34.22"><sup><a href="#Ezek.34.22" class="verse-number">22</a></sup> то Я спасу отару Свою, і вона не буде вже за здобич, і Я розсуджу між вівцею та вівцею!</p>
  <p class="verse" id="Ezek.34.23"><sup><a href="#Ezek.34.23" class="verse-number">23</a></sup> І поставлю над ними одного пастиря, і він буде їх пасти, раба Мого Давида, він їх буде пасти, і він їм буде за пастиря!</p>
  <p class="verse" id="Ezek.34.24"><sup><a href="#Ezek.34.24" class="verse-number">24</a></sup> А Я, Господь, буду їм Богом, а раб Мій Давид князем серед них. Я, Господь, це сказав!</p>
  <p class="verse" id="Ezek.34.25"><sup><a href="#Ezek.34.25" class="verse-number">25</a></sup> І складу Я з ними заповіта миру, і прикінчу на землі злу звірину, і вони пробуватимуть в пустині безпечно, і будуть спати по лісах.</p>
  <p class="verse" id="Ezek.34.26"><sup><a href="#Ezek.34.26" class="verse-number">26</a></sup> І вчиню їх та довкілля Мого взгір'я благословенням, і спущу дощ в його часі, будуть це дощі благословенні.</p>
  <p class="verse" id="Ezek.34.27"><sup><a href="#Ezek.34.27" class="verse-number">27</a></sup> І польове дерево видасть свій плід, а земля видасть свій урожай, і будуть вони безпечні на своїй землі, і пізнають, що Я Господь, коли зламаю занози їхнього ярма, і врятую їх від руки тих, хто їх поневолив.</p>
  <p class="verse" id="Ezek.34.28"><sup><a href="#Ezek.34.28" class="verse-number">28</a></sup> І не будуть уже вони за здобич для народів, і звірина земна не жертиме їх, і будуть вони сидіти безпечно, і не буде нікого, хто б їх настрашив.</p>
  <p class="verse" id="Ezek.34.29"><sup><a href="#Ezek.34.29" class="verse-number">29</a></sup> І викохаю їм саджанця на славу, і не будуть вони вже забрані голодом із землі, і не понесуть уже ганьби народів.</p>
  <p class="verse" id="Ezek.34.30"><sup><a href="#Ezek.34.30" class="verse-number">30</a></sup> І пізнають вони, що Я Господь, Бог їхній, з ними, а вони народ Мій, дім Ізраїлів, говорить Господь Бог.</p>
  <p class="verse" id="Ezek.34.31"><sup><a href="#Ezek.34.31" class="verse-number">31</a></sup> А ви отара Моя, отара Мого випасу, ви люди, а Я Бог ваш, говорить Господь Бог.</p>
  <h2>Chapter 35</h2>
  <p class="verse" id="Ezek.35.1"><sup><a href="#Ezek.35.1" class="verse-number">1</a></sup> І було мені слово Господнє таке:</p>
  <p class="verse" id="Ezek.35.2"><sup><a href="#Ezek.35.2" class="verse-number">2</a></sup> Сину людський, зверни своє обличчя до гори Сеїр, і пророкуй на неї</p>
  <p class="verse" id="Ezek.35.3"><sup><a href="#Ezek.35.3" class="verse-number">3</a></sup> та й скажеш їй: Так говорить Господь Бог: Ось Я на тебе, горо Сеїре, і витягну руку Свою на тебе, й оберну тебе на спустошення та на сплюндрування.</p>
  <p class="verse" id="Ezek.35.4"><sup><a href="#Ezek.35.4" class="verse-number">4</a></sup> Міста твої оберну на руїну, а ти будеш спустошенням, і пізнаєте ви, що Я Господь!</p>
  <p class="verse" id="Ezek.35.5"><sup><a href="#Ezek.35.5" class="verse-number">5</a></sup> За те, що ти маєш вічну ворожнечу, і валила Ізраїлевих синів через меча в часі їхнього нещастя, в часі загибелі кінцевої,</p>
  <p class="verse" id="Ezek.35.6"><sup><a href="#Ezek.35.6" class="verse-number">6</a></sup> тому як живий Я, говорить Господь Бог, на кров оберну тебе, і кров буде гнати тебе. Отож кров ти зненавиділа, то кров буде гнати тебе!</p>
  <p class="verse" id="Ezek.35.7"><sup><a href="#Ezek.35.7" class="verse-number">7</a></sup> Оберну Я гору Сеїр на спустошення та на сплюндрування, і витну з неї того, хто йде та вертається.</p>
  <p class="verse" id="Ezek.35.8"><sup><a href="#Ezek.35.8" class="verse-number">8</a></sup> І наповню його гори трупами його! Згір'я твої й долини твої та всі твої річища, побиті мечем попадають у них!</p>
  <p class="verse" id="Ezek.35.9"><sup><a href="#Ezek.35.9" class="verse-number">9</a></sup> На вічні руїни оберну Я тебе, а міста твої не заселяться, і пізнаєте ви, що Я Господь!</p>
  <p class="verse" id="Ezek.35.10"><sup><a href="#Ezek.35.10" class="verse-number">10</a></sup> За те, що ти кажеш: Два ці народи, і два ці краї будуть мої, і ми посядемо те, де Господь був,</p>
  <p class="verse" id="Ezek.35.11"><sup><a href="#Ezek.35.11" class="verse-number">11</a></sup> тому, як живий Я, говорить Господь Бог, зроблю Я за гнівом твоїм та за заздрістю твоєю, які ти робив із своєї ненависти до них, і вони пізнають Мене, коли буду судити тебе.</p>
  <p class="verse" id="Ezek.35.12"><sup><a href="#Ezek.35.12" class="verse-number">12</a></sup> І пізнаєш ти, що Я Господь, чув усі образи твої, які ти казав на Ізраїлеві гори, говорячи: Вони опустошілі, дані нам на їжу!</p>
  <p class="verse" id="Ezek.35.13"><sup><a href="#Ezek.35.13" class="verse-number">13</a></sup> І ви величалися проти Мене своїми устами, і збільшували проти Мене слова свої, Я це чув!</p>
  <p class="verse" id="Ezek.35.14"><sup><a href="#Ezek.35.14" class="verse-number">14</a></sup> Так говорить Господь Бог: Коли буде радіти вся земля, тоді вчиню її тобі спустошенням!</p>
  <p class="verse" id="Ezek.35.15"><sup><a href="#Ezek.35.15" class="verse-number">15</a></sup> Як радієш ти зо спадку Ізраїлевого дому через те, що опустошіло воно, так зроблю Я й тобі. Спустошенням станеш, горо Сеїре, та ввесь Едом, увесь він, і пізнають вони, що Я Господь!</p>
  <h2>Chapter 36</h2>
  <p class="verse" id="Ezek.36.1"><sup><a href="#Ezek.36.1" class="verse-number">1</a></sup> А ти, сину людський, пророкуй на Ізраїлеві гори, та й скажеш: Ізраїлеві гори, послухайте слова Господнього!</p>
  <p class="verse" id="Ezek.36.2"><sup><a href="#Ezek.36.2" class="verse-number">2</a></sup> Так говорить Господь Бог: За те, що ворог говорить на вас Ага! і вічні пагірки стали вам за спадщину,</p>
  <p class="verse" id="Ezek.36.3"><sup><a href="#Ezek.36.3" class="verse-number">3</a></sup> тому пророкуй та й скажеш: Так говорить Господь Бог: За те, що пустошено й топтано вас знавкола, щоб були ви спадком для останку народів, і були ви взяті на кінчик язика й на балаканину народу,</p>
  <p class="verse" id="Ezek.36.4"><sup><a href="#Ezek.36.4" class="verse-number">4</a></sup> тому, Ізраїлеві гори, послухайте слова Господа Бога: Так говорить Господь Бог до гір та до згір'їв, до річищ та до долин, і до спустошілих руїн, і до опущених міст, що стали за здобич та за посміховисько для решти тих народів, що навколо.</p>
  <p class="verse" id="Ezek.36.5"><sup><a href="#Ezek.36.5" class="verse-number">5</a></sup> Так говорить Господь Бог: Поправді кажу, що огнем Своєї ревности говорив Я на решту тих народів та на ввесь Едом, що взяли собі Мій Край за спадок у радості всього серця, у погорді душі, щоб вигнати його на здобич.</p>
  <p class="verse" id="Ezek.36.6"><sup><a href="#Ezek.36.6" class="verse-number">6</a></sup> Тому пророкуй на Ізраїлеву землю, та й скажеш до гір, до згір'їв, до річищ та до долин: Так говорить Господь Бог: Ось Я говорив у ревності Своїй та в гніві Своїм за те, що ви носили ганьбу народів.</p>
  <p class="verse" id="Ezek.36.7"><sup><a href="#Ezek.36.7" class="verse-number">7</a></sup> Тому так говорить Господь Бог: Прирікаючи, Я підняв Свою руку, що ті люди, які навколо вас, вони понесуть свою ганьбу!</p>
  <p class="verse" id="Ezek.36.8"><sup><a href="#Ezek.36.8" class="verse-number">8</a></sup> А ви, Ізраїлеві гори, розпустіть ваше віття, і будете приносити плід свій для Мого народу Ізраїля, бо вони зблизилися, щоб прийти.</p>
  <p class="verse" id="Ezek.36.9"><sup><a href="#Ezek.36.9" class="verse-number">9</a></sup> Бо ось Я прийду до вас, і звернуся до вас, і ви будете оброблені та обсіяні.</p>
  <p class="verse" id="Ezek.36.10"><sup><a href="#Ezek.36.10" class="verse-number">10</a></sup> І розмножу на вас людину, увесь Ізраїлів дім, усього його, і будуть заселені ці міста, а руїни будуть забудовані.</p>
  <p class="verse" id="Ezek.36.11"><sup><a href="#Ezek.36.11" class="verse-number">11</a></sup> І розмножу на вас людину та скотину, і вони помножаться та розплодяться, і позаселюю вас, як за вашої давнини, і буду чинити вам краще, як за ваших початків, і ви пізнаєте, що Я Господь!</p>
  <p class="verse" id="Ezek.36.12"><sup><a href="#Ezek.36.12" class="verse-number">12</a></sup> І попроваджу на вас людину, мій народ Ізраїлів, і вони посядуть тебе, і станеш ти їм на спадок, і не будеш уже більше позбавляти їх дітей.</p>
  <p class="verse" id="Ezek.36.13"><sup><a href="#Ezek.36.13" class="verse-number">13</a></sup> Так говорить Господь Бог: За те, що говорять про вас: Ти їси людину, і позбавляєш народ свій дітей,</p>
  <p class="verse" id="Ezek.36.14"><sup><a href="#Ezek.36.14" class="verse-number">14</a></sup> тому ти не будеш уже їсти людини, і більше не позбавиш свій народ дітей, говорить Господь Бог!</p>
  <p class="verse" id="Ezek.36.15"><sup><a href="#Ezek.36.15" class="verse-number">15</a></sup> І не почуєш уже ти більше ганьби від поган, і наруги народів не будеш більше носити, і не вчиниш більше, щоб народ твій спотикався, говорить Господь Бог!</p>
  <p class="verse" id="Ezek.36.16"><sup><a href="#Ezek.36.16" class="verse-number">16</a></sup> І було мені слово Господнє таке:</p>
  <p class="verse" id="Ezek.36.17"><sup><a href="#Ezek.36.17" class="verse-number">17</a></sup> Сину людський, Ізраїлів дім вони жили на землі своїй, та й занечистили її своєю дорогою та своїми вчинками, як нечистість жінки в час нечистоти її стала їхня дорога перед Моїм лицем!</p>
  <p class="verse" id="Ezek.36.18"><sup><a href="#Ezek.36.18" class="verse-number">18</a></sup> І вилив Я гнів Свій на них за ту кров, яку вилили вони на землю, та бовванами своїми занечистили її.</p>
  <p class="verse" id="Ezek.36.19"><sup><a href="#Ezek.36.19" class="verse-number">19</a></sup> І розсіяв Я їх серед народів, і вони були розпорошені по країнах. За їхньою дорогою та за їхніми вчинками розсудив Я їх.</p>
  <p class="verse" id="Ezek.36.20"><sup><a href="#Ezek.36.20" class="verse-number">20</a></sup> І коли прийшли вони до тих народів, куди поприходили, то зневажили святе Моє Ймення, коли стали до них говорити: Вони народ Господа, та з землі Його повиходили!</p>
  <p class="verse" id="Ezek.36.21"><sup><a href="#Ezek.36.21" class="verse-number">21</a></sup> І змилувався Я над Своїм святим Ім'ям, що його зневажив Ізраїлів дім серед народів, куди вони поприходили.</p>
  <p class="verse" id="Ezek.36.22"><sup><a href="#Ezek.36.22" class="verse-number">22</a></sup> Тому скажи до Ізраїлевого дому: Так говорить Господь Бог: Не для вас Я роблю це, Ізраїлів доме, а тільки для святого Свого Ймення, яке ви зневажили серед народів, куди ви поприходили.</p>
  <p class="verse" id="Ezek.36.23"><sup><a href="#Ezek.36.23" class="verse-number">23</a></sup> І освячу Я велике Ім'я Своє, зневажене серед народів, що ви зневажили серед них, і пізнають ті люди, що Я Господь, говорить Господь Бог, коли Я покажу Свою святість серед вас на їхніх очах.</p>
  <p class="verse" id="Ezek.36.24"><sup><a href="#Ezek.36.24" class="verse-number">24</a></sup> І візьму вас із тих народів, і позбираю вас зо всіх країв, і приведу вас до вашої землі.</p>
  <p class="verse" id="Ezek.36.25"><sup><a href="#Ezek.36.25" class="verse-number">25</a></sup> І покроплю вас чистою водою, і станете чисті; зо всіх ваших нечистот і зо всіх ваших бовванів очищу вас.</p>
  <p class="verse" id="Ezek.36.26"><sup><a href="#Ezek.36.26" class="verse-number">26</a></sup> І дам вам нове серце, і нового духа дам у ваше нутро, і викину камінне серце з вашого тіла, і дам вам серце із плоті.</p>
  <p class="verse" id="Ezek.36.27"><sup><a href="#Ezek.36.27" class="verse-number">27</a></sup> І духа Свого дам Я до вашого нутра, і зроблю Я те, що уставами Моїми будете ходити, а постанови Мої будете стерегти та виконувати.</p>
  <p class="verse" id="Ezek.36.28"><sup><a href="#Ezek.36.28" class="verse-number">28</a></sup> І ви будете сидіти в Краю, якого Я дав вашим батькам, і будете Мені народом, а Я буду вам Богом!</p>
  <p class="verse" id="Ezek.36.29"><sup><a href="#Ezek.36.29" class="verse-number">29</a></sup> І спасу вас від усіх ваших нечистот, і покличу збіжжя, і помножу його, і не дам на вас голоду.</p>
  <p class="verse" id="Ezek.36.30"><sup><a href="#Ezek.36.30" class="verse-number">30</a></sup> І намножу плід дерева та врожай поля, щоб ви більше не набиралися сорому через голод між народами.</p>
  <p class="verse" id="Ezek.36.31"><sup><a href="#Ezek.36.31" class="verse-number">31</a></sup> І згадаєте ви про ваші дороги лихі та про ваші вчинки, що не добрі, і будете бридитися самих себе за свої провини та за гидоти свої.</p>
  <p class="verse" id="Ezek.36.32"><sup><a href="#Ezek.36.32" class="verse-number">32</a></sup> Не для вас Я це робитиму, говорить Господь Бог, нехай буде це вам відоме! Зашарійтеся та посоромтеся ваших доріг, Ізраїлів доме!</p>
  <p class="verse" id="Ezek.36.33"><sup><a href="#Ezek.36.33" class="verse-number">33</a></sup> Так говорить Господь Бог: Того дня, коли Я очищу вас зо всіх ваших провин, то позаселюю ці міста, і будуть забудовані руїни.</p>
  <p class="verse" id="Ezek.36.34"><sup><a href="#Ezek.36.34" class="verse-number">34</a></sup> А спустошена земля буде оброблювана за те, що була спустошенням на очах кожного перехожого.</p>
  <p class="verse" id="Ezek.36.35"><sup><a href="#Ezek.36.35" class="verse-number">35</a></sup> І скажуть: Цей опустошілий Край став як той еденський садок, а ці міста, повалені й попустошені та поруйновані, тепер укріплені та замешкані!</p>
  <p class="verse" id="Ezek.36.36"><sup><a href="#Ezek.36.36" class="verse-number">36</a></sup> І пізнають народи, які зостануться навколо вас, що Я, Господь, забудував поруйноване, засадив спустошіле. Я, Господь, говорив це і зробив!</p>
  <p class="verse" id="Ezek.36.37"><sup><a href="#Ezek.36.37" class="verse-number">37</a></sup> Так говорить Господь Бог: Ще на це прихилюся до Ізраїлевого дому, щоб зробити їм: помножу їх, як людську отару!</p>
  <p class="verse" id="Ezek.36.38"><sup><a href="#Ezek.36.38" class="verse-number">38</a></sup> Як освячена отара, як отара Єрусалиму в його свята, такі будуть ці поруйновані міста, повні отари людської, і пізнають вони, що Я Господь!</p>
  <h2>Chapter 37</h2>
  <p class="verse" id="Ezek.37.1"><sup><a href="#Ezek.37.1" class="verse-number">1</a></sup> Була надо мною Господня рука, і Дух Господній випровадив мене, і спинив мене серед долини, а вона повна кісток!</p>
  <p class="verse" id="Ezek.37.2"><sup><a href="#Ezek.37.2" class="verse-number">2</a></sup> І Він обвів мене біля них навколо, аж ось їх дуже багато на поверхні долини, і ось вони стали дуже сухі!</p>
  <p class="verse" id="Ezek.37.3"><sup><a href="#Ezek.37.3" class="verse-number">3</a></sup> І сказав Він мені: Сину людський, чи оживуть оці кості? А я відказав: Господи Боже, Ти знаєш!</p>
  <p class="verse" id="Ezek.37.4"><sup><a href="#Ezek.37.4" class="verse-number">4</a></sup> І сказав Він мені: Пророкуй про ці кості, та й скажеш до них: Сухі кості, послухайте слова Господнього!</p>
  <p class="verse" id="Ezek.37.5"><sup><a href="#Ezek.37.5" class="verse-number">5</a></sup> Так говорить Господь Бог до цих кісток: Ось Я введу у вас духа і ви оживете!</p>
  <p class="verse" id="Ezek.37.6"><sup><a href="#Ezek.37.6" class="verse-number">6</a></sup> І дам на вас жили, і виросте на вас тіло, і простягну на вас шкіру, і дам у вас духа, і ви оживете. І пізнаєте ви, що Я Господь!</p>
  <p class="verse" id="Ezek.37.7"><sup><a href="#Ezek.37.7" class="verse-number">7</a></sup> І пророкував я, як наказано. І знявся шум, коли я пророкував, і ось гуркіт, а кості зближалися, кістка до кістки своєї.</p>
  <p class="verse" id="Ezek.37.8"><sup><a href="#Ezek.37.8" class="verse-number">8</a></sup> І побачив я, аж ось на них жили, і виросло тіло, і була натягнена на них шкіра зверху, та духа не було в них.</p>
  <p class="verse" id="Ezek.37.9"><sup><a href="#Ezek.37.9" class="verse-number">9</a></sup> І сказав Він мені: Пророкуй до духа, пророкуй, сину людський, та й скажеш до духа: Так говорить Господь Бог: Прилинь, духу, з чотирьох вітрів, і дихни на цих забитих, і нехай оживуть!</p>
  <p class="verse" id="Ezek.37.10"><sup><a href="#Ezek.37.10" class="verse-number">10</a></sup> І я пророкував, як Він наказав був мені, і ввійшов у них дух, і вони ожили, і поставали на ноги свої, військо дуже-дуже велике!...</p>
  <p class="verse" id="Ezek.37.11"><sup><a href="#Ezek.37.11" class="verse-number">11</a></sup> І сказав Він мені: Сину людський, ці кості вони ввесь Ізраїлів дім. Ось вони кажуть: Повисихали наші кості, і загинула наша надія, нам кінець!</p>
  <p class="verse" id="Ezek.37.12"><sup><a href="#Ezek.37.12" class="verse-number">12</a></sup> Тому пророкуй та й скажеш до них: Так говорить Господь Бог: Ось Я повідчиняю ваші гроби, і позводжу вас із ваших гробів, мій народе, і введу вас до Ізраїлевої землі!</p>
  <p class="verse" id="Ezek.37.13"><sup><a href="#Ezek.37.13" class="verse-number">13</a></sup> І пізнаєте ви, що Я Господь, коли Я повідчиняю ваші гроби, і коли позводжу вас із ваших гробів, Мій народе!</p>
  <p class="verse" id="Ezek.37.14"><sup><a href="#Ezek.37.14" class="verse-number">14</a></sup> І дам Я в вас Свого Духа, і ви оживете, і вміщу вас на вашій землі, і пізнаєте ви, що Я, Господь, сказав це й зробив, говорить Господь!</p>
  <p class="verse" id="Ezek.37.15"><sup><a href="#Ezek.37.15" class="verse-number">15</a></sup> І було мені слово Господнє таке:</p>
  <p class="verse" id="Ezek.37.16"><sup><a href="#Ezek.37.16" class="verse-number">16</a></sup> А ти, сину людський, візьми собі один кусок дерева, і напиши на ньому: Юді та синам Ізраїля, його друзям. І візьми ще один кусок дерева, і напиши на ньому: Йосипові дерево Єфрема та всьому домові Ізраїля, друзям його.</p>
  <p class="verse" id="Ezek.37.17"><sup><a href="#Ezek.37.17" class="verse-number">17</a></sup> І зблизь їх собі одне до одного на один кусок дерева, і вони стануть за одне в твоїй руці!</p>
  <p class="verse" id="Ezek.37.18"><sup><a href="#Ezek.37.18" class="verse-number">18</a></sup> І як скажуть до тебе сини твого народу, говорячи: Чи не оголосиш нам, що це в тебе таке?</p>
  <p class="verse" id="Ezek.37.19"><sup><a href="#Ezek.37.19" class="verse-number">19</a></sup> то скажи їм: Так говорить Господь Бог: Ось Я візьму дерево Йосипа, що в Єфремовій руці, та племена Ізраїлеві, його друзів, і дам на нього дерево Юди, і вчиню їх за одне дерево, і стануть вони одним у Моїй руці!</p>
  <p class="verse" id="Ezek.37.20"><sup><a href="#Ezek.37.20" class="verse-number">20</a></sup> І будуть ці дерева, що напишеш на них, у руці твоїй на їхніх очах.</p>
  <p class="verse" id="Ezek.37.21"><sup><a href="#Ezek.37.21" class="verse-number">21</a></sup> І скажи до них: Так говорить Господь Бог: Ось Я візьму Ізраїлевих синів з-посеред народів, куди вони пішли, і позбираю їх знавкола, і введу їх до їхньої землі.</p>
  <p class="verse" id="Ezek.37.22"><sup><a href="#Ezek.37.22" class="verse-number">22</a></sup> І зроблю їх за один народ у Краї на Ізраїлевих горах, і буде для всіх них один цар за царя, і не будуть уже двома народами, і не будуть уже більш поділені на двоє царств.</p>
  <p class="verse" id="Ezek.37.23"><sup><a href="#Ezek.37.23" class="verse-number">23</a></sup> І більш не будуть вони занечищуватися своїми бовванами й гидотами своїми та всіма своїми переступами, спасу їх зо всіх їхніх осель, де вони грішили, й очищу їх. І будуть вони мені народом, а Я буду їм Богом!</p>
  <p class="verse" id="Ezek.37.24"><sup><a href="#Ezek.37.24" class="verse-number">24</a></sup> А раб Мій Давид буде царем над ними, і один пастир буде для всіх них, і постановами Моїми вони будуть ходити, а устави Мої будуть стерегти й виконувати їх.</p>
  <p class="verse" id="Ezek.37.25"><sup><a href="#Ezek.37.25" class="verse-number">25</a></sup> І осядуть вони на тій землі, яку Я дав був Моєму рабові Яковові, що сиділи на ній їхні батьки, і осядуть на ній вони та їхні сини, та сини синів їхніх аж навіки, а Мій раб Давид буде їм князем навіки!</p>
  <p class="verse" id="Ezek.37.26"><sup><a href="#Ezek.37.26" class="verse-number">26</a></sup> І складу з ними заповіта миру, це буде вічний заповіт із ними. І зміцню їх, і намножу їх, і дам Свою святиню серед них на віки!</p>
  <p class="verse" id="Ezek.37.27"><sup><a href="#Ezek.37.27" class="verse-number">27</a></sup> І буде місце Мого пробування над ними, і Я буду їм Богом, а вони Мені будуть народом.</p>
  <p class="verse" id="Ezek.37.28"><sup><a href="#Ezek.37.28" class="verse-number">28</a></sup> І пізнають ці народи, що Я Господь, що освятив Ізраїля, коли буде Моя святиня серед них навіки!</p>
  <h2>Chapter 38</h2>
  <p class="verse" id="Ezek.38.1"><sup><a href="#Ezek.38.1" class="verse-number">1</a></sup> І було мені слово Господнє таке:</p>
  <p class="verse" id="Ezek.38.2"><sup><a href="#Ezek.38.2" class="verse-number">2</a></sup> Сину людський, зверни своє обличчя до Ґоґа, краю Маґоґа, князя Рошу, Мешеху та Тувалу, і пророкуй на нього</p>
  <p class="verse" id="Ezek.38.3"><sup><a href="#Ezek.38.3" class="verse-number">3</a></sup> та й скажеш: Так сказав Господь: Ось Я проти тебе, Ґоґу, княже Рошу, Мешеху та Тувалу!</p>
  <p class="verse" id="Ezek.38.4"><sup><a href="#Ezek.38.4" class="verse-number">4</a></sup> І заверну тебе, і вкладу гачки в щелепи твої, і виведу тебе та все військо твоє, коней та верхівців, усі вони досконало озброєні, велике зборище, зо щитами та щитками, усі озброєні мечами.</p>
  <p class="verse" id="Ezek.38.5"><sup><a href="#Ezek.38.5" class="verse-number">5</a></sup> Парас, Куш і Пут із ними, усі вони зо щитом та з шоломом.</p>
  <p class="verse" id="Ezek.38.6"><sup><a href="#Ezek.38.6" class="verse-number">6</a></sup> Ґомер і всі орди його, дім Тоґарми, кінці північні та всі відділи його, численні народи з тобою.</p>
  <p class="verse" id="Ezek.38.7"><sup><a href="#Ezek.38.7" class="verse-number">7</a></sup> Приготуйся, і приготуй собі ти та все зборище твоє, зібрані при тобі, і будеш для них сторожею.</p>
  <p class="verse" id="Ezek.38.8"><sup><a href="#Ezek.38.8" class="verse-number">8</a></sup> По багатьох днях ти будеш потрібний, у кінці років прийдеш до Краю, що повернений від меча, що зібраний від численних народів, на Ізраїлеві гори, що завжди були руїною, а він був виведений від народів, і всі вони сидять безпечно.</p>
  <p class="verse" id="Ezek.38.9"><sup><a href="#Ezek.38.9" class="verse-number">9</a></sup> І вийдеш, прийдеш як буря, будеш як хмара, щоб покрити землю, ти та всі відділи твої, та численні народи з тобою.</p>
  <p class="verse" id="Ezek.38.10"><sup><a href="#Ezek.38.10" class="verse-number">10</a></sup> Так говорить Господь Бог: І станеться того дня, увійдуть слова на твоє серце, і ти будеш думати злу думку,</p>
  <p class="verse" id="Ezek.38.11"><sup><a href="#Ezek.38.11" class="verse-number">11</a></sup> та й скажеш: Піду на неукріплений край, знайду спокійних, що безпечно сидять, усі вони сидять в осадах без муру, і нема в них засува та воріт,</p>
  <p class="verse" id="Ezek.38.12"><sup><a href="#Ezek.38.12" class="verse-number">12</a></sup> щоб набрати здобичі, і чинити грабунок, щоб повернути свою руку на заселені руїни, і на народ, зібраний з народів, що набувають добуток та маєток, що сидять посеред землі.</p>
  <p class="verse" id="Ezek.38.13"><sup><a href="#Ezek.38.13" class="verse-number">13</a></sup> Шева та Дедан, і купці Таршішу, і всі левчуки його скажуть тобі: Чи ти прийшов набрати здобичі, чи ти зібрав своє зборище, щоб чинити грабунок, щоб винести срібло та золото, щоб набрати добутку та маєтку, щоб набрати великої здобичі?</p>
  <p class="verse" id="Ezek.38.14"><sup><a href="#Ezek.38.14" class="verse-number">14</a></sup> Тому пророкуй, сину людський, та й скажеш до Ґоґа: Так говорить Господь Бог: Чи того дня, коли народ Мій сидітиме безпечно, ти не довідаєшся про це?</p>
  <p class="verse" id="Ezek.38.15"><sup><a href="#Ezek.38.15" class="verse-number">15</a></sup> І прийдеш із свого місця, із північних кінців, ти та численні народи з тобою, всі вони гарцюють на конях, зборище велике й військо численне!</p>
  <p class="verse" id="Ezek.38.16"><sup><a href="#Ezek.38.16" class="verse-number">16</a></sup> І здіймешся на народ Мій Ізраїлів, як хмара, щоб покрити землю. Буде це на кінці днів, і виведу тебе на Мій Край, щоб народи пізнали Мене, коли Я покажу Свою святість тобі, Ґоґу, на їхніх очах.</p>
  <p class="verse" id="Ezek.38.17"><sup><a href="#Ezek.38.17" class="verse-number">17</a></sup> Так говорить Господь Бог: Чи ти той, що про нього говорив Я за давніх днів через Моїх рабів, Ізраїлевих пророків, що пророкували за тих днів про роки, щоб привести тебе на них?</p>
  <p class="verse" id="Ezek.38.18"><sup><a href="#Ezek.38.18" class="verse-number">18</a></sup> І станеться того дня, у дні приходу Ґоґа на Ізраїлеву землю, говорить Господь Бог, увійде ревність Моя в ніздрі Мої.</p>
  <p class="verse" id="Ezek.38.19"><sup><a href="#Ezek.38.19" class="verse-number">19</a></sup> І в ревності своїй, в огні Свого гніву Я сказав: цього дня буде великий трус на Ізраїлевій землі.</p>
  <p class="verse" id="Ezek.38.20"><sup><a href="#Ezek.38.20" class="verse-number">20</a></sup> І затремтять перед Моїм лицем морські риби та птаство небесне, і польова звірина, всяке гаддя, що плазує по землі, і всяка людина, що на поверхні землі, і будуть поруйновані гори, і поваляться урвища, і всякий мур на землю впаде.</p>
  <p class="verse" id="Ezek.38.21"><sup><a href="#Ezek.38.21" class="verse-number">21</a></sup> І покличу проти нього меча на всіх горах Моїх, говорить Господь Бог, меч кожного буде на брата його!</p>
  <p class="verse" id="Ezek.38.22"><sup><a href="#Ezek.38.22" class="verse-number">22</a></sup> І буду судитися з ними моровицею та кров'ю, і пущу заливний дощ та камінний град, огонь та сірку на нього та на відділи його, та на численні народи, що з ним.</p>
  <p class="verse" id="Ezek.38.23"><sup><a href="#Ezek.38.23" class="verse-number">23</a></sup> І звеличуся, і покажу Свою святість, і буду пізнаний на очах численних народів, і вони пізнають, що Я Господь!</p>
  <h2>Chapter 39</h2>
  <p class="verse" id="Ezek.39.1"><sup><a href="#Ezek.39.1" class="verse-number">1</a></sup> А ти, сину людський, пророкуй на Ґоґа та й скажеш: Так говорить Господь Бог: Ото Я на тебе, княже Рошу, Мешеху та Тувалу!</p>
  <p class="verse" id="Ezek.39.2"><sup><a href="#Ezek.39.2" class="verse-number">2</a></sup> І верну тебе, і попроваджу тебе, і підійму тебе з північних кінців, і впроваджу тебе на Ізраїлеві гори.</p>
  <p class="verse" id="Ezek.39.3"><sup><a href="#Ezek.39.3" class="verse-number">3</a></sup> І виб'ю лука твого з твоєї лівиці, а твої стріли кину з твоєї правиці.</p>
  <p class="verse" id="Ezek.39.4"><sup><a href="#Ezek.39.4" class="verse-number">4</a></sup> Упадеш на Ізраїлевих горах ти й усі відділи твої та народи, що з тобою; віддам тебе на з'їдження хижому птаству, усякому крилатому та польовій звірині.</p>
  <p class="verse" id="Ezek.39.5"><sup><a href="#Ezek.39.5" class="verse-number">5</a></sup> На відкритому полі впадеш ти, бо це Я говорив, говорить Господь Бог!</p>
  <p class="verse" id="Ezek.39.6"><sup><a href="#Ezek.39.6" class="verse-number">6</a></sup> І пошлю Я огонь на Маґоґа та на тих, що безпечно замешкують острови, і пізнають вони, що Я Господь!</p>
  <p class="verse" id="Ezek.39.7"><sup><a href="#Ezek.39.7" class="verse-number">7</a></sup> А Своє святе Ім'я розголошу посеред Мого народу Ізраїля, і більше не дам зневажити святе Моє Ймення, і народи пізнають, що Я Господь, Святий Ізраїлів!</p>
  <p class="verse" id="Ezek.39.8"><sup><a href="#Ezek.39.8" class="verse-number">8</a></sup> Ось прийде і станеться, говорить Господь Бог, це той день, що Я говорив.</p>
  <p class="verse" id="Ezek.39.9"><sup><a href="#Ezek.39.9" class="verse-number">9</a></sup> І повиходять мешканці Ізраїлевих міст, і накладуть огонь, і палитимуть зброю та щитка й щита, лука та стріли, і ручноно кия та ратище, і будуть ними палити огонь сім років.</p>
  <p class="verse" id="Ezek.39.10"><sup><a href="#Ezek.39.10" class="verse-number">10</a></sup> І не будуть носити дров з поля, і не будуть рубати з лісів, бо зброєю будуть палити огонь, і візьмуть здобич із тих, хто брав здобич із них, і пограбують тих, хто їх грабував, говорить Господь Бог.</p>
  <p class="verse" id="Ezek.39.11"><sup><a href="#Ezek.39.11" class="verse-number">11</a></sup> І станеться того дня, дам Я там Ґоґові місце гробу в Ізраїлі, Долину Перехожих, на схід від моря, і що замикає дорогу перехожим. І поховають там Ґоґа й усе його многолюдство, та й назвуть: Долина Многолюдства Ґоґа.</p>
  <p class="verse" id="Ezek.39.12"><sup><a href="#Ezek.39.12" class="verse-number">12</a></sup> І буде ховати їх Ізраїлів дім, щоб очистити землю, сім місяців.</p>
  <p class="verse" id="Ezek.39.13"><sup><a href="#Ezek.39.13" class="verse-number">13</a></sup> І буде ховати ввесь народ краю, і він стане для них за пам'ятку, того дня, коли Я прославлю Себе, говорить Господь Бог.</p>
  <p class="verse" id="Ezek.39.14"><sup><a href="#Ezek.39.14" class="verse-number">14</a></sup> І відділять людей, які без перерви ходитимуть по краю й ховатимуть з перехожими позосталих ще на поверхні землі, щоб її очистити. По семи місяцях вони ще будуть вишукувати.</p>
  <p class="verse" id="Ezek.39.15"><sup><a href="#Ezek.39.15" class="verse-number">15</a></sup> І перейдуть ті обхідники по краю, і коли хто побачить людську кістку, то поставить при ній знака, аж поки не поховають її похоронники в Долині Многолюдства Ґоґа.</p>
  <p class="verse" id="Ezek.39.16"><sup><a href="#Ezek.39.16" class="verse-number">16</a></sup> А ім'я міста Гамона. І очистять землю.</p>
  <p class="verse" id="Ezek.39.17"><sup><a href="#Ezek.39.17" class="verse-number">17</a></sup> А ти, сину людський, так говорить Господь Бог: Скажи птахові, усякому крилатому, та всій польовій звірині: Згромадьтеся й прийдіть, зберіться навколо над жертвою, що Я принесу для вас, велика жертва на Ізраїлевих горах, і ви будете їсти м'ясо, і будете пити кров.</p>
  <p class="verse" id="Ezek.39.18"><sup><a href="#Ezek.39.18" class="verse-number">18</a></sup> Ви будете їсти тіло лицарів, а кров князів землі будете пити, барани, і вівці, і козли, бики, ситі башанські бики всі вони.</p>
  <p class="verse" id="Ezek.39.19"><sup><a href="#Ezek.39.19" class="verse-number">19</a></sup> І будете їсти лій аж до ситости, і будете пити кров аж до впоєння з Моєї жертви, яку Я приніс для вас,</p>
  <p class="verse" id="Ezek.39.20"><sup><a href="#Ezek.39.20" class="verse-number">20</a></sup> і насититеся при Моєму столі кіньми та верхівцями, лицарями та всякими вояками, говорить Господь Бог!</p>
  <p class="verse" id="Ezek.39.21"><sup><a href="#Ezek.39.21" class="verse-number">21</a></sup> І дам Свою славу між народами, і побачать усі народи Мій суд, що зроблю Я, та Мою руку, що на них покладу.</p>
  <p class="verse" id="Ezek.39.22"><sup><a href="#Ezek.39.22" class="verse-number">22</a></sup> І пізнає Ізраїлів дім, що Я Господь, їхній Бог, від цього дня й далі.</p>
  <p class="verse" id="Ezek.39.23"><sup><a href="#Ezek.39.23" class="verse-number">23</a></sup> І пізнають народи, що Ізраїлів дім пішов на вигнання за провини свої, за те, що спроневірилися Мені, а Я сховав був від них лице Своє, і віддав їх у руку їхніх неприятелів, і всі вони попадали від меча.</p>
  <p class="verse" id="Ezek.39.24"><sup><a href="#Ezek.39.24" class="verse-number">24</a></sup> За їхньою нечистістю та за їхнє беззаконня зробив Я це з ними, і сховав від них лице Своє.</p>
  <p class="verse" id="Ezek.39.25"><sup><a href="#Ezek.39.25" class="verse-number">25</a></sup> Тому так говорить Господь Бог: Тепер поверну долю Якова, і змилуюся над усім Ізраїлевим домом, і буду ревний за Своє святе Ймення.</p>
  <p class="verse" id="Ezek.39.26"><sup><a href="#Ezek.39.26" class="verse-number">26</a></sup> І відчують вони свою ганьбу та все своє спроневірення, яким спроневірилися Мені, коли сядуть безпечно на своїй землі, і не буде вже нікого, хто б їх страшив,</p>
  <p class="verse" id="Ezek.39.27"><sup><a href="#Ezek.39.27" class="verse-number">27</a></sup> коли поверну їх з народів, і позбираю їх із країв їхніх ворогів, і покажу Свою святість у них на очах численних народів.</p>
  <p class="verse" id="Ezek.39.28"><sup><a href="#Ezek.39.28" class="verse-number">28</a></sup> І пізнають вони, що Я Господь, Бог їхній, коли вижену їх у полон до народів, а потому позбираю їх на їхню землю, і більш не позоставлю там нікого з них.</p>
  <p class="verse" id="Ezek.39.29"><sup><a href="#Ezek.39.29" class="verse-number">29</a></sup> І не сховаю вже від них Свого лиця, бо виллю Духа Свого на Ізраїлів дім, говорить Господь Бог!</p>
  <h2>Chapter 40</h2>
  <p class="verse" id="Ezek.40.1"><sup><a href="#Ezek.40.1" class="verse-number">1</a></sup> Двадцятого й п'ятого року нашого вигнання, на початку року, десятого дня місяця, чотирнадцятого року по тому, як було зруйноване місто, того самого дня була на мені Господня рука, і Він упровадив мене туди.</p>
  <p class="verse" id="Ezek.40.2"><sup><a href="#Ezek.40.2" class="verse-number">2</a></sup> У Божих видіннях упровадив Він мене до Ізраїлевого Краю, і дав спочити мені на дуже високій горі, а на ній була ніби будова міста, з полудня.</p>
  <p class="verse" id="Ezek.40.3"><sup><a href="#Ezek.40.3" class="verse-number">3</a></sup> І привів мене туди, і ось чоловік, що його вид, ніби вид блискучої міді, а в його руці льняна нитка та мірнича палиця, і він стояв у брамі.</p>
  <p class="verse" id="Ezek.40.4"><sup><a href="#Ezek.40.4" class="verse-number">4</a></sup> І сказав мені цей чоловік: Сину людський, дивися своїми очима й слухай своїми вухами, і зверни своє серце на все, що я покажу тобі, бо ти приведений сюди, щоб показати тобі. Усе, що ти побачиш, об'яви Ізраїлевому домові.</p>
  <p class="verse" id="Ezek.40.5"><sup><a href="#Ezek.40.5" class="verse-number">5</a></sup> І ось мур назовні храму навколо, а в руці того чоловіка мірнича палиця на шість ліктів, на міру ліктем та долонею. І зміряв він ширину тієї будівлі одна палиця, і заввишки одна палиця.</p>
  <p class="verse" id="Ezek.40.6"><sup><a href="#Ezek.40.6" class="verse-number">6</a></sup> І прийшов він до брами, що її перед у напрямі до сходу, і ввійшов її сходами, і зміряв порога тієї брами одна палиця завширшки, і другий поріг одна палиця завширшки.</p>
  <p class="verse" id="Ezek.40.7"><sup><a href="#Ezek.40.7" class="verse-number">7</a></sup> А вартівня одна палиця завдовжки й одна палиця завширшки, а поміж вартівнями п'ять ліктів; а поріг брами з боку сінечок тієї брами, зсередини одна палиця.</p>
  <p class="verse" id="Ezek.40.8"><sup><a href="#Ezek.40.8" class="verse-number">8</a></sup> І зміряв він сіни тієї брами зсередини одна палиця.</p>
  <p class="verse" id="Ezek.40.9"><sup><a href="#Ezek.40.9" class="verse-number">9</a></sup> І зміряв сіни брами вісім ліктів, а стовпи її два лікті, а сіни брами зсередини.</p>
  <p class="verse" id="Ezek.40.10"><sup><a href="#Ezek.40.10" class="verse-number">10</a></sup> А брамні вартівні в напрямі на схід три звідси й три звідти, і міра одна їм трьом, і міра одна стовпам звідси та звідти.</p>
  <p class="verse" id="Ezek.40.11"><sup><a href="#Ezek.40.11" class="verse-number">11</a></sup> І зміряв він ширину входу до брами десять ліктів, довжина брами тринадцять ліктів.</p>
  <p class="verse" id="Ezek.40.12"><sup><a href="#Ezek.40.12" class="verse-number">12</a></sup> А розмежування перед вартівнями один лікоть, і один лікоть звідти, а вартівня шість ліктів звідси й шість ліктів звідти.</p>
  <p class="verse" id="Ezek.40.13"><sup><a href="#Ezek.40.13" class="verse-number">13</a></sup> І зміряв браму з даху вартівні до даху її, завширшки двадцять і п'ять ліктів, двері навпроти дверей.</p>
  <p class="verse" id="Ezek.40.14"><sup><a href="#Ezek.40.14" class="verse-number">14</a></sup> І поробив стовпи, шістдесят ліктів, і до стовпів підходить подвір'я, навколо брами.</p>
  <p class="verse" id="Ezek.40.15"><sup><a href="#Ezek.40.15" class="verse-number">15</a></sup> А від переду брамного входу аж до переду сіней внутрішньої брами п'ятдесят ліктів.</p>
  <p class="verse" id="Ezek.40.16"><sup><a href="#Ezek.40.16" class="verse-number">16</a></sup> І були вікна, широкі знадвору й вузькі в середині, до вартівень та до їхніх стовпів у середині брами навколо, і так до сіней, і вікна навколо до середини, а на стовпах вирізьблені пальми.</p>
  <p class="verse" id="Ezek.40.17"><sup><a href="#Ezek.40.17" class="verse-number">17</a></sup> І він впровадив мене до зовнішнього подвір'я. І ось комори та підлога, викладена з каміння, зроблена для подвір'я навколо, тридцять комір на підлозі.</p>
  <p class="verse" id="Ezek.40.18"><sup><a href="#Ezek.40.18" class="verse-number">18</a></sup> А ця підлога була позад брам, по довжині брам, долішня підлога.</p>
  <p class="verse" id="Ezek.40.19"><sup><a href="#Ezek.40.19" class="verse-number">19</a></sup> І зміряв він ширину від переду долішньої брами до переду внутрішнього подвір'я назовні, сто ліктів, на схід та на північ.</p>
  <p class="verse" id="Ezek.40.20"><sup><a href="#Ezek.40.20" class="verse-number">20</a></sup> А та брама, що перед її в напрямі на північ до зовнішнього подвір'я, він зміряв довжину її та ширину її.</p>
  <p class="verse" id="Ezek.40.21"><sup><a href="#Ezek.40.21" class="verse-number">21</a></sup> І вартівні її три звідси й три звідти, і стовпи її, і сіни її були за мірою першої брами, п'ятдесят ліктів довжина її, а ширина двадцять і п'ять на міру ліктем.</p>
  <p class="verse" id="Ezek.40.22"><sup><a href="#Ezek.40.22" class="verse-number">22</a></sup> А вікна її, і сіни її та вирізьблені пальми її за мірою брами, що перед її в напрямі на схід, а сімома східцями входять у неї, а її сіни перед ними.</p>
  <p class="verse" id="Ezek.40.23"><sup><a href="#Ezek.40.23" class="verse-number">23</a></sup> І брама внутрішнього подвір'я навпроти брами на північ та на схід. І зміряв він від брами до брами сто ліктів.</p>
  <p class="verse" id="Ezek.40.24"><sup><a href="#Ezek.40.24" class="verse-number">24</a></sup> І він попровадив мене в напрямі на південь, аж ось брама в напрямі на південь. І він зміряв стовпи її та сіни її за тими мірами.</p>
  <p class="verse" id="Ezek.40.25"><sup><a href="#Ezek.40.25" class="verse-number">25</a></sup> А в неї вікна та сіни її навколо, які ті вікна, п'ятдесят ліктів завдовжки, а завширшки двадцять і п'ять ліктів.</p>
  <p class="verse" id="Ezek.40.26"><sup><a href="#Ezek.40.26" class="verse-number">26</a></sup> А семеро східців вхід до неї, і сіни її перед ними, а вирізьблені пальми її одна звідси, а одна звідти при стовпах її.</p>
  <p class="verse" id="Ezek.40.27"><sup><a href="#Ezek.40.27" class="verse-number">27</a></sup> А брама внутрішнього подвір'я у напрямі на південь, і він зміряв від брами до брами в напрямі на південь сто ліктів.</p>
  <p class="verse" id="Ezek.40.28"><sup><a href="#Ezek.40.28" class="verse-number">28</a></sup> І впровадив мене до внутрішнього подвір'я південною брамою, і зміряв південну браму за тими мірами.</p>
  <p class="verse" id="Ezek.40.29"><sup><a href="#Ezek.40.29" class="verse-number">29</a></sup> І вартівні її, і стовпи її, і сіни її за тими мірами, і вікна її, і в сінях її навколо п'ятдесят ліктів завдовжки, а завширшки двадцять і п'ять ліктів.</p>
  <p class="verse" id="Ezek.40.30"><sup><a href="#Ezek.40.30" class="verse-number">30</a></sup> А сіни її навколо завдовжки двадцять і п'ять ліктів, а завширшки п'ять ліктів.</p>
  <p class="verse" id="Ezek.40.31"><sup><a href="#Ezek.40.31" class="verse-number">31</a></sup> І сіни її при зовнішньому подвір'ї, і пальми при стовпах її, а вісім сходів її вхід.</p>
  <p class="verse" id="Ezek.40.32"><sup><a href="#Ezek.40.32" class="verse-number">32</a></sup> І він упровадив мене до внутрішнього подвір'я в напрямі на схід, і зміряв брами за тими мірами.</p>
  <p class="verse" id="Ezek.40.33"><sup><a href="#Ezek.40.33" class="verse-number">33</a></sup> І вартівні її, і стовпи її, і сіни її за тими мірами, а в неї вікна та в її сінях навколо, завдовжки п'ятдесят ліктів, а завширшки двадцять і п'ять ліктів.</p>
  <p class="verse" id="Ezek.40.34"><sup><a href="#Ezek.40.34" class="verse-number">34</a></sup> А її сіни були до зовнішнього подвір'я, а пальми її при її стовпах звідси й звідти, а вісім східців її вхід.</p>
  <p class="verse" id="Ezek.40.35"><sup><a href="#Ezek.40.35" class="verse-number">35</a></sup> І впровадив мене до північної брами, і зміряв тими мірами.</p>
  <p class="verse" id="Ezek.40.36"><sup><a href="#Ezek.40.36" class="verse-number">36</a></sup> Вартівні її, стовпи її, і її сіни та вікна в неї навколо, завдовжки п'ятдесят ліктів, а завширшки двадцять і п'ять ліктів.</p>
  <p class="verse" id="Ezek.40.37"><sup><a href="#Ezek.40.37" class="verse-number">37</a></sup> А стовпи її до зовнішнього подвір'я, а пальми при стовпах її з цього й з того боку, а вісім сходів її вхід.</p>
  <p class="verse" id="Ezek.40.38"><sup><a href="#Ezek.40.38" class="verse-number">38</a></sup> І комора, і її вхід у стовпах брам, там полощуть цілопалення.</p>
  <p class="verse" id="Ezek.40.39"><sup><a href="#Ezek.40.39" class="verse-number">39</a></sup> А в сінях брами два столи звідси й два столи звідти, щоб різати на них цілопалення й жертви за гріх та жертви за провину.</p>
  <p class="verse" id="Ezek.40.40"><sup><a href="#Ezek.40.40" class="verse-number">40</a></sup> А при зовнішньому боці, що підіймається до входу північної брами, два столи, і при боці іншому, що при сінях брами, два столи.</p>
  <p class="verse" id="Ezek.40.41"><sup><a href="#Ezek.40.41" class="verse-number">41</a></sup> Чотири столи звідси й чотири столи звідти при боці брами, вісім столів, що на них ріжуть.</p>
  <p class="verse" id="Ezek.40.42"><sup><a href="#Ezek.40.42" class="verse-number">42</a></sup> І чотири столи на цілопалення, каміння тесане, завдовжки лікоть один і і пів, а заввишки один лікоть; на них кладуть знаряддя, що ними ріжуть цілопалення та жертву.</p>
  <p class="verse" id="Ezek.40.43"><sup><a href="#Ezek.40.43" class="verse-number">43</a></sup> І гаки, на одну долоню, були приготовлені в домі навколо, а на столах жертовне м'ясо.</p>
  <p class="verse" id="Ezek.40.44"><sup><a href="#Ezek.40.44" class="verse-number">44</a></sup> А назовні внутрішньої брами були дві кімнаті у внутрішньому подвір'ї, що при північному боці брами, а їхній перед у напрямі на південь, одна при боці східньої брами, перед її у напрямі на північ.</p>
  <p class="verse" id="Ezek.40.45"><sup><a href="#Ezek.40.45" class="verse-number">45</a></sup> І сказав він до мене: Ця кімната, що перед її в напрямі на південь, для священиків, що стережуть сторожу храму.</p>
  <p class="verse" id="Ezek.40.46"><sup><a href="#Ezek.40.46" class="verse-number">46</a></sup> А та кімната, що перед її в напрямі на північ, для священиків, що виконують сторожу жертівника. Це Садокові сини, що з Левієвих синів наближуються до Господа, щоб служити Йому.</p>
  <p class="verse" id="Ezek.40.47"><sup><a href="#Ezek.40.47" class="verse-number">47</a></sup> І зміряв подвір'я завдовжки сто ліктів, і завширшки сто ліктів, чотирикутнє, а жертівник був перед храмом.</p>
  <p class="verse" id="Ezek.40.48"><sup><a href="#Ezek.40.48" class="verse-number">48</a></sup> І впровадив мене до сіней храму, і зміряв стовпа сіней, п'ять ліктів звідси, і п'ять ліктів звідти, а ширина брами три лікті звідси й три лікті звідти.</p>
  <p class="verse" id="Ezek.40.49"><sup><a href="#Ezek.40.49" class="verse-number">49</a></sup> Довжина сіней двадцять ліктів, а завширшки одинадцять ліктів, а десятьма сходами ходять до нього; а стовпи при стовпах, один звідси, а один звідти.</p>
  <h2>Chapter 41</h2>
  <p class="verse" id="Ezek.41.1"><sup><a href="#Ezek.41.1" class="verse-number">1</a></sup> І впровадив мене до храму, і він зміряв стовпи, шість ліктів завширшки звідси, і шість ліктів завширшки звідти, ширина скинії.</p>
  <p class="verse" id="Ezek.41.2"><sup><a href="#Ezek.41.2" class="verse-number">2</a></sup> А ширина входу десять ліктів, а боки входу п'ять ліктів звідси й п'ять ліктів звідти; і зміряв довжину його сорок ліктів, а завширшки двадцять ліктів.</p>
  <p class="verse" id="Ezek.41.3"><sup><a href="#Ezek.41.3" class="verse-number">3</a></sup> І ввійшов він до середини, і зміряв входового стовпа два лікті, а вхід шість ліктів, а ширина входу сім ліктів.</p>
  <p class="verse" id="Ezek.41.4"><sup><a href="#Ezek.41.4" class="verse-number">4</a></sup> І зміряв довжину його двадцять ліктів, а завширшки двадцять ліктів на переді храму. І сказав він мені: Це Святеє Святих!</p>
  <p class="verse" id="Ezek.41.5"><sup><a href="#Ezek.41.5" class="verse-number">5</a></sup> І зміряв він стіну храму шість ліктів, а ширина бічної кімнати чотири лікті кругом навколо храму.</p>
  <p class="verse" id="Ezek.41.6"><sup><a href="#Ezek.41.6" class="verse-number">6</a></sup> А кімнати бічні, кімната при кімнаті, тридцять в трьох поверхах, і входили в стіну, що храм мав для бічних кімнат навколо кругом, щоб держалися, і не держалися в стіні того храму.</p>
  <p class="verse" id="Ezek.41.7"><sup><a href="#Ezek.41.7" class="verse-number">7</a></sup> І він ставав ширший, і обертався все більше вгору до бічних кімнат, бо той храм був обернений більше вгору, кругом навколо храму, тому храм був ширший вгору, і так долішній поверх входить на горішній через середній.</p>
  <p class="verse" id="Ezek.41.8"><sup><a href="#Ezek.41.8" class="verse-number">8</a></sup> І бачив я вишину храму навколо, підвалини бічних кімнат повна палиця, шість ліктів.</p>
  <p class="verse" id="Ezek.41.9"><sup><a href="#Ezek.41.9" class="verse-number">9</a></sup> Ширина стіни, що в бічній кімнаті назовні, п'ять ліктів, а вільне місце між бічними кімнатами, що належить до храму.</p>
  <p class="verse" id="Ezek.41.10"><sup><a href="#Ezek.41.10" class="verse-number">10</a></sup> І поміж коморами завширшки двадцять ліктів кругом навколо храму.</p>
  <p class="verse" id="Ezek.41.11"><sup><a href="#Ezek.41.11" class="verse-number">11</a></sup> А вхід з бічної кімнати до вільного місця вхід один у напрямі на північ, і вхід один на південь, а ширина вільного місця п'ять ліктів кругом навколо.</p>
  <p class="verse" id="Ezek.41.12"><sup><a href="#Ezek.41.12" class="verse-number">12</a></sup> А будівля, що перед відгородженим майданом у напрямі на захід, завширшки сімдесят ліктів, а стіна будівлі п'ять ліктів, ширина кругом навколо, а довжина її дев'ятдесят ліктів.</p>
  <p class="verse" id="Ezek.41.13"><sup><a href="#Ezek.41.13" class="verse-number">13</a></sup> І він зміряв той храм, завдовжки сто ліктів, а відгороджений майдан і будівля та стіни її, завдовжки сто ліктів.</p>
  <p class="verse" id="Ezek.41.14"><sup><a href="#Ezek.41.14" class="verse-number">14</a></sup> А ширина передньої частини храму та відгородженого майдану на схід сто ліктів.</p>
  <p class="verse" id="Ezek.41.15"><sup><a href="#Ezek.41.15" class="verse-number">15</a></sup> І зміряв він довжину будівлі до переду відгородженого майдану, що позад неї, ґалерія звідси й звідти, сто ліктів, і так внутрішній храм і сінечки подвір'я.</p>
  <p class="verse" id="Ezek.41.16"><sup><a href="#Ezek.41.16" class="verse-number">16</a></sup> Пороги та вікна, широкі знадвору, і вузькі всередині, ґалерія навколо них трьох, навпроти порогу дерев'яний обклад навколо й земля до вікон, а вікна зачинені.</p>
  <p class="verse" id="Ezek.41.17"><sup><a href="#Ezek.41.17" class="verse-number">17</a></sup> Усе понад входом і аж до внутрішнього храму, і назовні при кожній стіні кругом навколо, у внутрішньому й у зовнішньому, вирізьблене,</p>
  <p class="verse" id="Ezek.41.18"><sup><a href="#Ezek.41.18" class="verse-number">18</a></sup> і було зроблене херувимами та пальмами, і пальма була між херувимом та херувимом, два обличчя в херувима.</p>
  <p class="verse" id="Ezek.41.19"><sup><a href="#Ezek.41.19" class="verse-number">19</a></sup> І людське обличчя мали пальми звідси, а обличчя левчука мали пальми звідти, пороблені при всьому домі навколо.</p>
  <p class="verse" id="Ezek.41.20"><sup><a href="#Ezek.41.20" class="verse-number">20</a></sup> Від землі аж понад вхід пороблені херувими та пальми на стіні храму.</p>
  <p class="verse" id="Ezek.41.21"><sup><a href="#Ezek.41.21" class="verse-number">21</a></sup> Храм мав чотирикутні одвірки, а перед святині мав такий самий вигляд.</p>
  <p class="verse" id="Ezek.41.22"><sup><a href="#Ezek.41.22" class="verse-number">22</a></sup> Жертівник був із дерева, три лікті високий, а довжина його два лікті, а в нього його кути й підніжжя його та стіни його дерево. І сказав він мені: Це той стіл, що перед Господнім лицем!</p>
  <p class="verse" id="Ezek.41.23"><sup><a href="#Ezek.41.23" class="verse-number">23</a></sup> А в храмі та в святині було двоє дверей.</p>
  <p class="verse" id="Ezek.41.24"><sup><a href="#Ezek.41.24" class="verse-number">24</a></sup> І в тих дверях було по дві дошці, обидві дошки оберталися, дві в одних дверях, і дві в інших дверях.</p>
  <p class="verse" id="Ezek.41.25"><sup><a href="#Ezek.41.25" class="verse-number">25</a></sup> І були зроблені на них, на дверях храму, херувими та пальми, як пороблені були в стінах, а дерев'яний ґанок при переді сіней назовні.</p>
  <p class="verse" id="Ezek.41.26"><sup><a href="#Ezek.41.26" class="verse-number">26</a></sup> І вікна, широкі знадвору й вузькі всередині, і пальми звідси та звідти при боках сіней, і такі бічні кімнати храму та стріхи.</p>
  <h2>Chapter 42</h2>
  <p class="verse" id="Ezek.42.1"><sup><a href="#Ezek.42.1" class="verse-number">1</a></sup> І він вивів мене до зовнішнього подвір'я дорогою в напрямі на північ, і ввів мене до кімнат, що навпроти відгородженої площі, і що навпроти будівлі на північ.</p>
  <p class="verse" id="Ezek.42.2"><sup><a href="#Ezek.42.2" class="verse-number">2</a></sup> Навпроти завдовжки сто ліктів, вхід північний, а завширшки п'ятдесят ліктів.</p>
  <p class="verse" id="Ezek.42.3"><sup><a href="#Ezek.42.3" class="verse-number">3</a></sup> Навпроти двадцять ліктів, що у внутрішньому подвір'ї, і навпроти викладеної підлоги, що в зовнішньому подвір'ї, ґалерія до переду ґалерії на три поверхи.</p>
  <p class="verse" id="Ezek.42.4"><sup><a href="#Ezek.42.4" class="verse-number">4</a></sup> А перед кімнатами був хід на десять ліктів ширини до внутрішнього подвір'я, дорогою ста ліктів, а виходи їхні на північ.</p>
  <p class="verse" id="Ezek.42.5"><sup><a href="#Ezek.42.5" class="verse-number">5</a></sup> А горішні кімнати були коротші, бо ґалерії забирали від них більше місця, ніж з долішніх та з середніх тієї будівлі.</p>
  <p class="verse" id="Ezek.42.6"><sup><a href="#Ezek.42.6" class="verse-number">6</a></sup> Бо вони були триповерхові, і не було в них стовпів, як стовпи подвір'я, тому вони були вужчі від долішніх та від середніх на землі.</p>
  <p class="verse" id="Ezek.42.7"><sup><a href="#Ezek.42.7" class="verse-number">7</a></sup> А мур, що назовні навпроти кімнат, у напрямі зовнішнього подвір'я, до переду кімнат довжина його п'ятдесят ліктів.</p>
  <p class="verse" id="Ezek.42.8"><sup><a href="#Ezek.42.8" class="verse-number">8</a></sup> Бо довжина тих кімнат, що в зовнішнього подвір'я, п'ятдесят ліктів, і ось на переді храму сто ліктів.</p>
  <p class="verse" id="Ezek.42.9"><sup><a href="#Ezek.42.9" class="verse-number">9</a></sup> А під тими кімнатами хід від сходу, коли входити до них з зовнішнього подвір'я.</p>
  <p class="verse" id="Ezek.42.10"><sup><a href="#Ezek.42.10" class="verse-number">10</a></sup> По ширині муру подвір'я в напрямі на схід до переду вільного місця й до переду будівлі кімнати.</p>
  <p class="verse" id="Ezek.42.11"><sup><a href="#Ezek.42.11" class="verse-number">11</a></sup> А дорога перед ними як вид кімнат, що в напрямі на північ; яка довжина, така ширина їхня, а всі виходи були за їхніми способами та за їхніми виходами.</p>
  <p class="verse" id="Ezek.42.12"><sup><a href="#Ezek.42.12" class="verse-number">12</a></sup> І як входи кімнат, що в напрямі півдня, такий був вхід на початку дороги, дороги перед відповідним муром у напрямі на схід, коли йти до них.</p>
  <p class="verse" id="Ezek.42.13"><sup><a href="#Ezek.42.13" class="verse-number">13</a></sup> І сказав він мені: Кімнати північні і кімнати південні, що на переді вільного місця, це кімнати священні, де їдять священики, що наближуються до Господа, найсвятіше, там складають найсвятіше, і жертву хлібну, і жертву за гріх, і жертву за провину, бо це місце святе.</p>
  <p class="verse" id="Ezek.42.14"><sup><a href="#Ezek.42.14" class="verse-number">14</a></sup> Коли священики ввійдуть, то не сміють виходити зо святині до зовнішнього подвір'я, і мають там складати свої шати, в яких служать, бо вони святощі. І зодягнуть вони інші шати, і тоді тільки можуть зближатися до того, що належить народові.</p>
  <p class="verse" id="Ezek.42.15"><sup><a href="#Ezek.42.15" class="verse-number">15</a></sup> І скінчив він вимірювання внутрішнього храму, і випровадив мене в напрямі брами, що перед її в напрямі на схід, і зміряв те кругом навколо.</p>
  <p class="verse" id="Ezek.42.16"><sup><a href="#Ezek.42.16" class="verse-number">16</a></sup> Він зміряв мірничою палицею східній бік, п'ять сотень палиць мірничою палицею навколо.</p>
  <p class="verse" id="Ezek.42.17"><sup><a href="#Ezek.42.17" class="verse-number">17</a></sup> Зміряв північний бік, п'ять сотень палиць мірничною палицею навколо.</p>
  <p class="verse" id="Ezek.42.18"><sup><a href="#Ezek.42.18" class="verse-number">18</a></sup> Зміряв південний бік, п'ять сотень палиць мірничою палицею.</p>
  <p class="verse" id="Ezek.42.19"><sup><a href="#Ezek.42.19" class="verse-number">19</a></sup> Обернувся до західнього боку, наміряв п'ять сотень палиць мірничою палицею.</p>
  <p class="verse" id="Ezek.42.20"><sup><a href="#Ezek.42.20" class="verse-number">20</a></sup> На чотири сторони відміряв те. Мало воно мур кругом навколо, завдовжки п'ять сотень, і завширшки п'ять сотень, щоб відділити між святим та звичайним.</p>
  <h2>Chapter 43</h2>
  <p class="verse" id="Ezek.43.1"><sup><a href="#Ezek.43.1" class="verse-number">1</a></sup> І попровадив мене до брами, до брами, що звернена в напрямі сходу.</p>
  <p class="verse" id="Ezek.43.2"><sup><a href="#Ezek.43.2" class="verse-number">2</a></sup> І ось слава Ізраїлевого Бога йшла в напрямі від сходу, а голос Його був, як шум великої води, а земля засвітилася від слави Його!</p>
  <p class="verse" id="Ezek.43.3"><sup><a href="#Ezek.43.3" class="verse-number">3</a></sup> І вид був такий же, як я бачив: як те видиво, що я бачив, коли я приходив руйнувати місто, і види були, як той вид, що я бачив при річці Кевар. І впав я на обличчя своє!</p>
  <p class="verse" id="Ezek.43.4"><sup><a href="#Ezek.43.4" class="verse-number">4</a></sup> І слава Господня ввійшла в храм у напрямі брами, що перед її в напрямі сходу!</p>
  <p class="verse" id="Ezek.43.5"><sup><a href="#Ezek.43.5" class="verse-number">5</a></sup> І підняв мене Дух, і впровадив мене до внутрішнього подвір'я, і ось слава Господня наповнила храм!</p>
  <p class="verse" id="Ezek.43.6"><sup><a href="#Ezek.43.6" class="verse-number">6</a></sup> І почув я Промовляючого до мене з храму, а той муж стояв при мені.</p>
  <p class="verse" id="Ezek.43.7"><sup><a href="#Ezek.43.7" class="verse-number">7</a></sup> І сказав Він мені: Сину людський, це місце престолу Мого, і місце стіп Моїх ніг, де Я буду перебувати навіки посеред Ізраїлевих синів, не занечистить уже Ізраїлів дім святе Ім'я Моє, вони та їхні царі розпустою своєю та трупами їхніх царів при їхньому вмиранні!</p>
  <p class="verse" id="Ezek.43.8"><sup><a href="#Ezek.43.8" class="verse-number">8</a></sup> Вони ставили свого порога при Моєму порозі, і свої одвірки при одвірках Моїх, так що тільки стіна була між Мною та між ними, і вони занечистили святе Ім'я Моє своїми гидотами, яких наробили, і Я вигубив їх у Своїм гніві...</p>
  <p class="verse" id="Ezek.43.9"><sup><a href="#Ezek.43.9" class="verse-number">9</a></sup> Тепер нехай вони віддалять від Мене розпусту свою та трупи своїх царів, і Я буду пробувати між ними навіки.</p>
  <p class="verse" id="Ezek.43.10"><sup><a href="#Ezek.43.10" class="verse-number">10</a></sup> Ти, сину людський, об'яви Ізраїлевому домові про цей храм, і вони посоромляться від своїх провин, і зміряють міру.</p>
  <p class="verse" id="Ezek.43.11"><sup><a href="#Ezek.43.11" class="verse-number">11</a></sup> А якщо вони засоромляться від усього, чого наробили, то виясни їм вигляд храму, і план його, і виходи його та його входи, і всі устави його, і всі начерки його, і всі закони його, і напиши це на очах їх, і нехай вони стережуть усякий начерк його, і всі устави його, і нехай вони роблять їх!</p>
  <p class="verse" id="Ezek.43.12"><sup><a href="#Ezek.43.12" class="verse-number">12</a></sup> Оце закон храму: на вершині гори вся границя його кругом навколо має бути Святеє Святих. Ось це закон храму.</p>
  <p class="verse" id="Ezek.43.13"><sup><a href="#Ezek.43.13" class="verse-number">13</a></sup> А оце міри жертівника ліктями, лікоть це лікоть та долоня. І основа жертівника лікоть, і лікоть завширшки, а його границя до його краю навколо одна п'ядь, і це задня сторона жертівника.</p>
  <p class="verse" id="Ezek.43.14"><sup><a href="#Ezek.43.14" class="verse-number">14</a></sup> А від основи на землі аж до долішнього обкладу жертівника два лікті, а завширшки один лікоть, а від малого відступу жертівника аж до великого чотири лікті, а завширшки лікоть.</p>
  <p class="verse" id="Ezek.43.15"><sup><a href="#Ezek.43.15" class="verse-number">15</a></sup> А жертівник чотири лікті високий, а від жертівника й вище чотири роги.</p>
  <p class="verse" id="Ezek.43.16"><sup><a href="#Ezek.43.16" class="verse-number">16</a></sup> А огнище дванадцять ліктів завдовжки на дванадцять завширшки, чотирикутнє при чотирьох своїх боках.</p>
  <p class="verse" id="Ezek.43.17"><sup><a href="#Ezek.43.17" class="verse-number">17</a></sup> А долішній обклад чотирнадцять ліктів завдовжки на чотирнадцять завширшки при чотирьох боках її, а границя навколо нього півліктя, а основа його лікоть навколо, а сходи його звернені на схід.</p>
  <p class="verse" id="Ezek.43.18"><sup><a href="#Ezek.43.18" class="verse-number">18</a></sup> І сказав Він мені: Сину людський, так говорить Господь Бог: Оце устави жертівника на день, коли він буде зроблений, щоб приносити на ньому цілопалення, і кропити на нього кров.</p>
  <p class="verse" id="Ezek.43.19"><sup><a href="#Ezek.43.19" class="verse-number">19</a></sup> І даси священикам-Левитам, що вони з Садокового насіння, що наближуються до Мене, говорить Господь Бог, щоб служили Мені, молодого бика з великої худоби на жертву за гріх.</p>
  <p class="verse" id="Ezek.43.20"><sup><a href="#Ezek.43.20" class="verse-number">20</a></sup> І візьмеш з його крови, і покропи на чотири його роги й до чотирьох кутів оправи та до границі навколо, і очисти його та освяти його.</p>
  <p class="verse" id="Ezek.43.21"><sup><a href="#Ezek.43.21" class="verse-number">21</a></sup> І візьмеш бика тієї жертви за гріх, і спалять його на означеному місці храму назовні святині.</p>
  <p class="verse" id="Ezek.43.22"><sup><a href="#Ezek.43.22" class="verse-number">22</a></sup> А другого дня принесеш у жертву козла безвадного на жертву за гріх, і очистять жертівника, як очистили биком.</p>
  <p class="verse" id="Ezek.43.23"><sup><a href="#Ezek.43.23" class="verse-number">23</a></sup> А коли покінчиш очищати, принесеш у жертву молодого бика з великої худоби, безвадного, і безвадного барана з отари.</p>
  <p class="verse" id="Ezek.43.24"><sup><a href="#Ezek.43.24" class="verse-number">24</a></sup> І приведи їх перед Господнє лице, і кинуть священики на них сіль, і принесуть їх цілопаленням для Господа.</p>
  <p class="verse" id="Ezek.43.25"><sup><a href="#Ezek.43.25" class="verse-number">25</a></sup> Сім день будеш приготовляти козла жертви за гріх на кожен день, і молодого бика з великої худоби, і барана з отари, безвадних приготовлять.</p>
  <p class="verse" id="Ezek.43.26"><sup><a href="#Ezek.43.26" class="verse-number">26</a></sup> Сім день будуть очищати того жертівника, і очистять його, і освятять його.</p>
  <p class="verse" id="Ezek.43.27"><sup><a href="#Ezek.43.27" class="verse-number">27</a></sup> І скінчаться ті дні, і станеться, восьмого дня й далі приготовлять священики на жертівнику ваші цілопалення та ваші жертви мирні, і вподобаю Собі вас, говорить Господь Бог!</p>
  <h2>Chapter 44</h2>
  <p class="verse" id="Ezek.44.1"><sup><a href="#Ezek.44.1" class="verse-number">1</a></sup> І вернув мене в напрямі брами зовнішньої святині, що обернена на схід, а вона замкнена.</p>
  <p class="verse" id="Ezek.44.2"><sup><a href="#Ezek.44.2" class="verse-number">2</a></sup> І сказав мені Господь: Брама ця буде замкнена, не буде відчинена, і ніхто не ввійде в неї, бо в неї ввійшов Господь, Бог Ізраїлів, і вона буде замкнена.</p>
  <p class="verse" id="Ezek.44.3"><sup><a href="#Ezek.44.3" class="verse-number">3</a></sup> Князь, сам князь буде сидіти в ній, щоб їсти хліб перед Господнім лицем; сіньми брами він увійде, і сіньми вийде.</p>
  <p class="verse" id="Ezek.44.4"><sup><a href="#Ezek.44.4" class="verse-number">4</a></sup> І випровадив мене в напрямі північної брами до переду храму, і побачив я, аж ось слава Господня наповнила Господній дім! І впав я на обличчя своє...</p>
  <p class="verse" id="Ezek.44.5"><sup><a href="#Ezek.44.5" class="verse-number">5</a></sup> І сказав мені Господь: Сину людський, зверни своє серце, і побач своїми очима, а своїми вухами послухай усе, що Я говоритиму з тобою щодо всіх постанов Господнього дому, і щодо всяких законів його, і звернеш своє серце до входу того храму в усіх виходах святині.</p>
  <p class="verse" id="Ezek.44.6"><sup><a href="#Ezek.44.6" class="verse-number">6</a></sup> І скажеш до ворохобників, до Ізраїлевого дому: Так говорить Господь Бог: Досить вам усіх ваших гидот, Ізраїлів доме,</p>
  <p class="verse" id="Ezek.44.7"><sup><a href="#Ezek.44.7" class="verse-number">7</a></sup> що ви вводили чужинців, необрізаносердих та необрізанотілих, щоб були в Моїй святині, щоб зневажити його, Мій храм, коли приносили Мій хліб, лій та кров, і, крім усіх ваших гидот, зламали Мого заповіта.</p>
  <p class="verse" id="Ezek.44.8"><sup><a href="#Ezek.44.8" class="verse-number">8</a></sup> І ви не несли сторожі святощів Моїх, але поставили їх собі за сторожів Моєї варти в Моїй святині.</p>
  <p class="verse" id="Ezek.44.9"><sup><a href="#Ezek.44.9" class="verse-number">9</a></sup> Так говорить Господь Бог: Кожен чужинець, необрізаносердий та необрізанотілий не ввійде до Моєї святині; це і про всякого чужинця, що живе серед Ізраїлевих синів.</p>
  <p class="verse" id="Ezek.44.10"><sup><a href="#Ezek.44.10" class="verse-number">10</a></sup> І навіть Левити, що були віддалилися від Мене, коли блукав Ізраїль, що були зблудили від Мене за своїми божками, і вони понесуть кару за свою вину,</p>
  <p class="verse" id="Ezek.44.11"><sup><a href="#Ezek.44.11" class="verse-number">11</a></sup> і будуть вони в святині Моїй служити сторожами при брамах храму, і обслуговувати храм, вони будуть приносити цілопалення й жертву народові, і вони будуть ставати перед ними, щоб служити їм.</p>
  <p class="verse" id="Ezek.44.12"><sup><a href="#Ezek.44.12" class="verse-number">12</a></sup> За те, що вони служили їм перед їхніми бовванами, і стали для Ізраїлевого дому за спотикання на провину, тому підняв Я Свою руку на них, говорить Господь Бог, і вони понесуть провину свою!</p>
  <p class="verse" id="Ezek.44.13"><sup><a href="#Ezek.44.13" class="verse-number">13</a></sup> І вони не підійдуть до Мене, щоб бути священиками Мені, і щоб підходити до всіх святощів Моїх, до Святого Святих, і будуть носити ганьбу свою та гидоти свої, які наробили...</p>
  <p class="verse" id="Ezek.44.14"><sup><a href="#Ezek.44.14" class="verse-number">14</a></sup> І дам Я їх сторожами варти храму щодо всієї його праці, і щодо всього, що робиться в ньому.</p>
  <p class="verse" id="Ezek.44.15"><sup><a href="#Ezek.44.15" class="verse-number">15</a></sup> А священики-Левити, Садокові сини, що несли сторожу Моєї святині, коли Ізраїлеві сини зблудили були від Мене, вони наблизяться до Мене на службу Мені, і будуть стояти перед Моїм лицем, щоб приносити Мені лій та кров, говорить Господь Бог.</p>
  <p class="verse" id="Ezek.44.16"><sup><a href="#Ezek.44.16" class="verse-number">16</a></sup> Вони ввійдуть до Моєї святині, і вони наблизяться до Мого столу на службу Мені, і будуть нести Мої сторожі.</p>
  <p class="verse" id="Ezek.44.17"><sup><a href="#Ezek.44.17" class="verse-number">17</a></sup> І станеться, коли вони входитимуть до брами внутрішнього подвір'я, то зодягатимуть льняну одіж, і не ввійде на них вовна, коли вони служитимуть у брамах внутрішнього подвір'я та назовні.</p>
  <p class="verse" id="Ezek.44.18"><sup><a href="#Ezek.44.18" class="verse-number">18</a></sup> Льняні завої будуть на їхній голові, а льняна спідня одежа буде на їхніх стегнах; не будуть оперізуватися тим, що викликає піт.</p>
  <p class="verse" id="Ezek.44.19"><sup><a href="#Ezek.44.19" class="verse-number">19</a></sup> А коли вони будуть виходити до зовнішнього подвір'я, до народу, здійматимуть шати свої, в яких служили, і поскладають їх у священних кімнатах, і зодягнуть іншу одежу, щоб своїми священними шатами не торкатися народу.</p>
  <p class="verse" id="Ezek.44.20"><sup><a href="#Ezek.44.20" class="verse-number">20</a></sup> А голови своєї вони не будуть голити, і волосся не запустять, конче будуть стригти волосся своє.</p>
  <p class="verse" id="Ezek.44.21"><sup><a href="#Ezek.44.21" class="verse-number">21</a></sup> І вина не будуть пити кожен із священиків, коли мають входити до внутрішнього подвір'я.</p>
  <p class="verse" id="Ezek.44.22"><sup><a href="#Ezek.44.22" class="verse-number">22</a></sup> А вдів та розвідок не братимуть собі за жінок, а братимуть тільки дівчат із насіння Ізраїлевого дому, та вдову, що буде вдовою по священикові.</p>
  <p class="verse" id="Ezek.44.23"><sup><a href="#Ezek.44.23" class="verse-number">23</a></sup> А народ Мій будуть вони навчати розрізняти між святим та звичайним, і зроблять їх знаючими різницю між нечистим та чистим.</p>
  <p class="verse" id="Ezek.44.24"><sup><a href="#Ezek.44.24" class="verse-number">24</a></sup> А в суперечці вони стануть, щоб судити, правосуддям Моїм розсудять її, і будуть стерегти Закони Мої, і устави Мої при всіх святах Моїх, і суботи Мої будуть святити!</p>
  <p class="verse" id="Ezek.44.25"><sup><a href="#Ezek.44.25" class="verse-number">25</a></sup> І до мертвої людини не підійдуть, щоб не занечистити себе, а тільки ради батька й матері, і ради сина, і дочки, і ради брата й сестри, що не належала чоловікові, занечистяться.</p>
  <p class="verse" id="Ezek.44.26"><sup><a href="#Ezek.44.26" class="verse-number">26</a></sup> А по його очищенні прирахують йому ще сім день.</p>
  <p class="verse" id="Ezek.44.27"><sup><a href="#Ezek.44.27" class="verse-number">27</a></sup> А того дня, коли він входить до святині, до внутрішнього подвір'я, щоб служити в святині, він принесе свою жертву за гріх, говорить Господь Бог.</p>
  <p class="verse" id="Ezek.44.28"><sup><a href="#Ezek.44.28" class="verse-number">28</a></sup> І оце буде їм за спадщину: Я їхня спадщина, а володіння не дасте їм в Ізраїлі, Я їхнє володіння!</p>
  <p class="verse" id="Ezek.44.29"><sup><a href="#Ezek.44.29" class="verse-number">29</a></sup> Жертву хлібну, і жертву за гріх, і жертву за провину, оце будуть вони їсти, і все закляте в Ізраїлі буде їхнє.</p>
  <p class="verse" id="Ezek.44.30"><sup><a href="#Ezek.44.30" class="verse-number">30</a></sup> І перше з усяких первонароджених зо всього, і всякі приношення всього зо всіх ваших приношень буде священикам, і початок ваших діж дасте священикові, щоб він поклав благословення на вашому домі.</p>
  <p class="verse" id="Ezek.44.31"><sup><a href="#Ezek.44.31" class="verse-number">31</a></sup> Усякого падла та пошматованого з птаства та скотини священики не будуть їсти.</p>
  <h2>Chapter 45</h2>
  <p class="verse" id="Ezek.45.1"><sup><a href="#Ezek.45.1" class="verse-number">1</a></sup> А коли ви будете кидати жеребка про землю в спадщину, то дасте приношення Господеві, святе із землі, двадцять і п'ять тисяч ліктів завдовжки, а десять тисяч завширшки йому. Це буде святе в усій його границі навколо.</p>
  <p class="verse" id="Ezek.45.2"><sup><a href="#Ezek.45.2" class="verse-number">2</a></sup> З того буде для святині чотирикутнє місце довкола, п'ять сотень на п'ять сотень, і п'ятдесят ліктів вигін йому навколо.</p>
  <p class="verse" id="Ezek.45.3"><sup><a href="#Ezek.45.3" class="verse-number">3</a></sup> А з цієї міри відміряєш двадцять і п'ять тисяч ліктів завдовж та десять тисяч завшир, і в цьому буде святиня, Святеє Святих.</p>
  <p class="verse" id="Ezek.45.4"><sup><a href="#Ezek.45.4" class="verse-number">4</a></sup> Це святість із землі; вона буде для священиків, що служать святині, для тих, що наближуються, щоб служити Господеві, і буде їм місцем для домів і святим місцем.</p>
  <p class="verse" id="Ezek.45.5"><sup><a href="#Ezek.45.5" class="verse-number">5</a></sup> А двадцять і п'ять тисяч ліктів завдовж і десять тисяч завшир буде для Левитів, що служать храмові, їм на володіння, міста на сидіння.</p>
  <p class="verse" id="Ezek.45.6"><sup><a href="#Ezek.45.6" class="verse-number">6</a></sup> А на володіння місту дасте п'ять тисяч завшир і двадцять і п'ять тисяч завдовж, навпроти святого приношення; воно буде для всього Ізраїлевого дому.</p>
  <p class="verse" id="Ezek.45.7"><sup><a href="#Ezek.45.7" class="verse-number">7</a></sup> А для князя буде з того й з того боку святого приношення й володіння міста, навпроти святого приношення й на переді володіння міста від західнього краю на захід, і від східнього краю на схід, а завдовж відповідно одній частині племена від західньої границі до границі східньої</p>
  <p class="verse" id="Ezek.45.8"><sup><a href="#Ezek.45.8" class="verse-number">8</a></sup> землі; це буде йому за володіння в Ізраїлі, і Мої князі не будуть уже тиснути народу Мого, а Край дадуть Ізраїлевому домові, їхнім племенам.</p>
  <p class="verse" id="Ezek.45.9"><sup><a href="#Ezek.45.9" class="verse-number">9</a></sup> Так говорить Господь Бог: Досить вам, Ізраїлеві князі! Насильство та утиски відсуньте, а робіть правосуддя та правду, перестаньте випихати народ Мій з його землі, говорить Господь Бог!</p>
  <p class="verse" id="Ezek.45.10"><sup><a href="#Ezek.45.10" class="verse-number">10</a></sup> Майте справедливу вагу, і справедливу ефу та справедливого бата.</p>
  <p class="verse" id="Ezek.45.11"><sup><a href="#Ezek.45.11" class="verse-number">11</a></sup> Ефа й бат буде однакова міра, щоб бат виносив десяту частину хомеру, а десята частина хомеру ефа; згідно з хомером буде міра його.</p>
  <p class="verse" id="Ezek.45.12"><sup><a href="#Ezek.45.12" class="verse-number">12</a></sup> А шекель двадцять ґерів; двадцять шеклів, двадцять і п'ять шеклів, та п'ятнадцять шеклів буде вам міна.</p>
  <p class="verse" id="Ezek.45.13"><sup><a href="#Ezek.45.13" class="verse-number">13</a></sup> Оце те приношення, що ви принесете: шоста частина ефи з хомеру пшениці й шоста частина ефи з хомеру ячменю.</p>
  <p class="verse" id="Ezek.45.14"><sup><a href="#Ezek.45.14" class="verse-number">14</a></sup> А постанова про оливу з бата оливи: десята частина бата з кору, десять батів хомер, бо десять батів хомер.</p>
  <p class="verse" id="Ezek.45.15"><sup><a href="#Ezek.45.15" class="verse-number">15</a></sup> І одна штука з отари з двохсот штук з доброго пасовиська Ізраїлевого на жертву хлібну, і на цілопалення, і на жертви мирні, щоб очистити їх, говорить Господь Бог.</p>
  <p class="verse" id="Ezek.45.16"><sup><a href="#Ezek.45.16" class="verse-number">16</a></sup> Увесь народ цього Краю повинен давати приношення для князя в Ізраїлі.</p>
  <p class="verse" id="Ezek.45.17"><sup><a href="#Ezek.45.17" class="verse-number">17</a></sup> А на обов'язку князя буде: цілопалення, і жертва хлібна та жертва лита в свята, і в новомісяччя та в суботи, в усі свята Ізраїлевого дому, він приготує жертву за гріх, і жертву хлібну, і цілопалення, і жертви мирні на очищення за Ізраїлів дім.</p>
  <p class="verse" id="Ezek.45.18"><sup><a href="#Ezek.45.18" class="verse-number">18</a></sup> Так говорить Господь Бог: У першому місяці, першого дня місяця візьмеш молодого бика з великої худоби, безвадного, й очистиш святиню.</p>
  <p class="verse" id="Ezek.45.19"><sup><a href="#Ezek.45.19" class="verse-number">19</a></sup> І візьме священик з крови жертви за гріх, і покропить на одвірок храму та на чотири кути відступу жертівника, і на одвірок брами внутрішнього подвір'я.</p>
  <p class="verse" id="Ezek.45.20"><sup><a href="#Ezek.45.20" class="verse-number">20</a></sup> І так зробиш сьомого дня першого місяця за кожного, хто прогрішиться через помилку або з глупоти, і очистите храма.</p>
  <p class="verse" id="Ezek.45.21"><sup><a href="#Ezek.45.21" class="verse-number">21</a></sup> У першому місяці, чотирнадцятого дня місяця буде вам Пасха, свято семиденне; будете їсти опрісноки.</p>
  <p class="verse" id="Ezek.45.22"><sup><a href="#Ezek.45.22" class="verse-number">22</a></sup> І приготує того дня князь за себе та за ввесь народ Краю бика на жертву за гріх.</p>
  <p class="verse" id="Ezek.45.23"><sup><a href="#Ezek.45.23" class="verse-number">23</a></sup> І сім день свята буде він приготовлювати цілопалення для Господа, сім биків і сім баранів безвадних на день, сім день, і жертву за гріх, козла на день.</p>
  <p class="verse" id="Ezek.45.24"><sup><a href="#Ezek.45.24" class="verse-number">24</a></sup> І приготовить жертву хлібну, ефу на бика й ефу на барана, а оливи гін на ефу.</p>
  <p class="verse" id="Ezek.45.25"><sup><a href="#Ezek.45.25" class="verse-number">25</a></sup> Сьомого місяця, п'ятнадцятого дня місяця в свято буде він приготовлювати те саме, сім день, як жертву за гріх, як цілопалення, так і жертву хлібну, так і оливу.</p>
  <h2>Chapter 46</h2>
  <p class="verse" id="Ezek.46.1"><sup><a href="#Ezek.46.1" class="verse-number">1</a></sup> Так говорить Господь Бог: Брама внутрішнього подвір'я, що звернена на схід, буде замкнена шість день праці, а суботнього дня буде відчинена, і в день новомісяччя буде відчинена.</p>
  <p class="verse" id="Ezek.46.2"><sup><a href="#Ezek.46.2" class="verse-number">2</a></sup> І ввійде князь ходом сіней брами ззовні, і стане при одвірку брами, а священики приготують його цілопалення та його мирну жертву, і він поклониться на порозі брами. А брама не буде замкнена аж до вечора.</p>
  <p class="verse" id="Ezek.46.3"><sup><a href="#Ezek.46.3" class="verse-number">3</a></sup> І буде вклонятися народ Краю при вході цієї брами в суботи та в новомісяччя перед Господнім лицем.</p>
  <p class="verse" id="Ezek.46.4"><sup><a href="#Ezek.46.4" class="verse-number">4</a></sup> А те цілопалення, що князь принесе Господеві суботнього дня, це шість безвадних овець та безвадний баран.</p>
  <p class="verse" id="Ezek.46.5"><sup><a href="#Ezek.46.5" class="verse-number">5</a></sup> А жертва мучна ефа на барана, а на овець жертва хлібна, скільки дасть рука його, а оливи гін на ефу.</p>
  <p class="verse" id="Ezek.46.6"><sup><a href="#Ezek.46.6" class="verse-number">6</a></sup> А в день новомісяччя молодий бик з великої худоби, безвадний, і шестеро овець та баран будуть безвадні.</p>
  <p class="verse" id="Ezek.46.7"><sup><a href="#Ezek.46.7" class="verse-number">7</a></sup> І ефу на бика, і ефу на барана приготує він хлібну жертву, а на овець як сягне рука його, а оливи гін на ефу.</p>
  <p class="verse" id="Ezek.46.8"><sup><a href="#Ezek.46.8" class="verse-number">8</a></sup> А коли приходитиме князь, то він увійде ходом сіней брами, і тим же ходом своїм вийде.</p>
  <p class="verse" id="Ezek.46.9"><sup><a href="#Ezek.46.9" class="verse-number">9</a></sup> А коли народ Краю буде приходити перед Господнє лице в свята, то хто входить ходом північної брама, щоб поклонитися, вийде ходом брами південної, а хто входить ходом брами південної, вийде ходом брами північної, не вернеться ходом тієї брами, яким увійшов, але вийде протилеглою йому.</p>
  <p class="verse" id="Ezek.46.10"><sup><a href="#Ezek.46.10" class="verse-number">10</a></sup> А князь буде серед них: при вході їх ввійде, і при виході їх вийде.</p>
  <p class="verse" id="Ezek.46.11"><sup><a href="#Ezek.46.11" class="verse-number">11</a></sup> А в свята та в урочисті дні буде хлібна жертва, ефа на бика й ефа на барана, а на вівці скільки дасть рука його, а оливи гін на ефу.</p>
  <p class="verse" id="Ezek.46.12"><sup><a href="#Ezek.46.12" class="verse-number">12</a></sup> А коли князь приготує добровільного дара, цілопалення або мирні жертви, дар для Господа, то відчинять йому браму, що звернена на схід, і приготує своє цілопалення та свої мирні жертви, як готує за суботи, і вийде, і замкнуть браму по його виході.</p>
  <p class="verse" id="Ezek.46.13"><sup><a href="#Ezek.46.13" class="verse-number">13</a></sup> А вівцю однорічну, безвадну, приготовиш на цілопалення кожен день для Господа, щоранку приготовиш його.</p>
  <p class="verse" id="Ezek.46.14"><sup><a href="#Ezek.46.14" class="verse-number">14</a></sup> А жертву хлібну приготовиш до нього щоранку, шосту частину ефи, а оливи третину гіна, щоб покропити пшеничну муку, це хлібна жертва для Господа, постанови вічні назавжди.</p>
  <p class="verse" id="Ezek.46.15"><sup><a href="#Ezek.46.15" class="verse-number">15</a></sup> І приготують вівцю й жертву хлібну та оливу щоранку на стале цілопалення.</p>
  <p class="verse" id="Ezek.46.16"><sup><a href="#Ezek.46.16" class="verse-number">16</a></sup> Так говорить Господь Бог: Коли князь дасть кому зо своїх синів дара зо спадку свого, це буде належати його синам, як їхнє володіння в спадщині.</p>
  <p class="verse" id="Ezek.46.17"><sup><a href="#Ezek.46.17" class="verse-number">17</a></sup> А коли він дасть дара з свого спадку одному з своїх рабів, то це буде належати йому аж до року волі його, та й вернеться князеві, бо це його спадок, тільки синам його він належатиме.</p>
  <p class="verse" id="Ezek.46.18"><sup><a href="#Ezek.46.18" class="verse-number">18</a></sup> А князь не візьме зо спадку народу, витискаючи їх з їхнього володіння, із свого володіння дасть своїм синам спадок, щоб ніхто з народу Мого не розпорошився зо свого володіння.</p>
  <p class="verse" id="Ezek.46.19"><sup><a href="#Ezek.46.19" class="verse-number">19</a></sup> І впровадив мене входом, що при боці брами, до священних кімнат для священиків, що звернені на північ; і ось там є місце на їхньому задньому боці на захід.</p>
  <p class="verse" id="Ezek.46.20"><sup><a href="#Ezek.46.20" class="verse-number">20</a></sup> І сказав він мені: Оце місце, де священики будуть варити жертву за провину та жертву за гріх, де будуть пекти жертву хлібну, щоб не виносити до зовнішнього подвір'я, і не посвятити народа.</p>
  <p class="verse" id="Ezek.46.21"><sup><a href="#Ezek.46.21" class="verse-number">21</a></sup> І він вивів мене до зовнішнього подвір'я, і провів мене по чотирьох рогах подвір'я, і ось ще подвір'я на кожному розі подвір'я.</p>
  <p class="verse" id="Ezek.46.22"><sup><a href="#Ezek.46.22" class="verse-number">22</a></sup> На чотирьох рогах подвір'я були малі подвір'я, сорок ліктів завдовж і тридцять завшир, міра одна для них чотирьох, простокутні.</p>
  <p class="verse" id="Ezek.46.23"><sup><a href="#Ezek.46.23" class="verse-number">23</a></sup> І був ряд каміння навколо них, навколо них чотирьох, і пороблені кухні під горожею навколо.</p>
  <p class="verse" id="Ezek.46.24"><sup><a href="#Ezek.46.24" class="verse-number">24</a></sup> І сказав він мені: Оце дім кухарів, що там варять слуги храму жертву народові.</p>
  <h2>Chapter 47</h2>
  <p class="verse" id="Ezek.47.1"><sup><a href="#Ezek.47.1" class="verse-number">1</a></sup> І він вернув мене до дверей храму, аж ось виходить вода з-під порога храму на схід, бо перед того храму на схід. А вода сходила здолу, з правого боку храму, з півдня від жертівника.</p>
  <p class="verse" id="Ezek.47.2"><sup><a href="#Ezek.47.2" class="verse-number">2</a></sup> І він випровадив мене в напрямі брами на північ, і провів мене навколо зовнішньою дорогою до зовнішньої брами, дорогою, зверненою на схід; і ось вода виприскувала з правого боку.</p>
  <p class="verse" id="Ezek.47.3"><sup><a href="#Ezek.47.3" class="verse-number">3</a></sup> І вийшов цей чоловік на схід, а шнур був у його руці, і він відміряв тисячу ліктів, і перепровадив мене водою, водою по кістки.</p>
  <p class="verse" id="Ezek.47.4"><sup><a href="#Ezek.47.4" class="verse-number">4</a></sup> І відміряв ще тисячу, і перепровадив мене водою, водою по коліна; і відміряв ще тисячу, і перепровадив мене водою по стегна.</p>
  <p class="verse" id="Ezek.47.5"><sup><a href="#Ezek.47.5" class="verse-number">5</a></sup> І відміряв він ще тисячу, і був потік, якого я не міг перейти, бо стала великою та вода на пливання, потік, що був неперехідний.</p>
  <p class="verse" id="Ezek.47.6"><sup><a href="#Ezek.47.6" class="verse-number">6</a></sup> І сказав він мені: Чи ти бачив це, сину людський? І повів мене, і вернув мене на берег цього потоку.</p>
  <p class="verse" id="Ezek.47.7"><sup><a href="#Ezek.47.7" class="verse-number">7</a></sup> А коли я вернувся, то ось на березі потоку дуже багато дерев з цього й з того боку.</p>
  <p class="verse" id="Ezek.47.8"><sup><a href="#Ezek.47.8" class="verse-number">8</a></sup> І сказав він до мене: Ця вода виходить до східньої округи, і сходить на степ, і сходить до моря, до води солоної, і вздоровиться вода.</p>
  <p class="verse" id="Ezek.47.9"><sup><a href="#Ezek.47.9" class="verse-number">9</a></sup> І станеться, всяка жива душа, що роїться скрізь, куди приходить той потік, буде жити, і буде дуже багато риби, бо ввійшла туди та вода, і буде вздоровлена, і буде жити все, куди пройде той потік.</p>
  <p class="verse" id="Ezek.47.10"><sup><a href="#Ezek.47.10" class="verse-number">10</a></sup> І станеться, стануть при ньому рибаки від Ен-Ґеді й аж до Ен-Еґлаїму; вода буде місцем розтягнення неводу, їхня риба буде за родом своїм, як риба Великого моря, дуже численна.</p>
  <p class="verse" id="Ezek.47.11"><sup><a href="#Ezek.47.11" class="verse-number">11</a></sup> Його ж багна та калюжі його не будуть уздоровлені, на сіль вони дані.</p>
  <p class="verse" id="Ezek.47.12"><sup><a href="#Ezek.47.12" class="verse-number">12</a></sup> А над потоком виросте на його березі з цього й з того боку всяке дерево їстивне; не опаде його листя, і не перестане плід його, кожного місяця буде давати первоплоди, бо вода його вона зо святині виходить, і буде плід його на їжу, а його листя на лік.</p>
  <p class="verse" id="Ezek.47.13"><sup><a href="#Ezek.47.13" class="verse-number">13</a></sup> Так говорить Господь Бог: Оце границя, що ви посядете собі цю землю для дванадцяти Ізраїлевих племен; Йосип матиме два уділи.</p>
  <p class="verse" id="Ezek.47.14"><sup><a href="#Ezek.47.14" class="verse-number">14</a></sup> І посядете її як один, так і другий, бо, прирікаючи, підняв Я був руку Свою дати її вашим батькам, і припаде цей Край вам у спадщину.</p>
  <p class="verse" id="Ezek.47.15"><sup><a href="#Ezek.47.15" class="verse-number">15</a></sup> А оце границя Краю: на північному кінці від Великого моря напрямець до Хетлону, як іти до Цедаду,</p>
  <p class="verse" id="Ezek.47.16"><sup><a href="#Ezek.47.16" class="verse-number">16</a></sup> Хамат, Берота, Сівраїм, що між границею Дамаску та між границею Хамату, середущий Хацар, що при границі Хаврану.</p>
  <p class="verse" id="Ezek.47.17"><sup><a href="#Ezek.47.17" class="verse-number">17</a></sup> І буде границя від моря: Хацар-Енон, границя Дамаску на північ, і границя Хамату. Це північний кінець.</p>
  <p class="verse" id="Ezek.47.18"><sup><a href="#Ezek.47.18" class="verse-number">18</a></sup> А східній кінець, з-між Хаврану та з-між Дамаску, і з-між Ґілеаду та з-між Ізраїлевого краю Йордан; від границі аж до східнього моря відміряєте. Це східній кінець.</p>
  <p class="verse" id="Ezek.47.19"><sup><a href="#Ezek.47.19" class="verse-number">19</a></sup> А південний кінець, на південь: від Тамару аж до води Мерівот-Кадешу, потоку, до Великого моря. Це південний кінець, на південь.</p>
  <p class="verse" id="Ezek.47.20"><sup><a href="#Ezek.47.20" class="verse-number">20</a></sup> А західній кінець Велике море, від границі аж навпроти того, де йти на Хамат. Це західній кінець.</p>
  <p class="verse" id="Ezek.47.21"><sup><a href="#Ezek.47.21" class="verse-number">21</a></sup> І поділите цю землю собі, Ізраїлевим племенам.</p>
  <p class="verse" id="Ezek.47.22"><sup><a href="#Ezek.47.22" class="verse-number">22</a></sup> І станеться, поділите її жеребком на спадок собі та чужинцям, що мешкають серед вас, що породили синів серед вас, і стануть вам, як тубільці між синами Ізраїлевими; з вами вони кинуть жеребка про спадок серед Ізраїлевих племен.</p>
  <p class="verse" id="Ezek.47.23"><sup><a href="#Ezek.47.23" class="verse-number">23</a></sup> І станеться, у тому племені, де мешкатиме з ним той чужинець, там дасте його спадок, говорить Господь Бог.</p>
  <h2>Chapter 48</h2>
  <p class="verse" id="Ezek.48.1"><sup><a href="#Ezek.48.1" class="verse-number">1</a></sup> А оце імена племен: Від північного кінця по боці дороги до Хетлону, де йти до Хамату, Хацар-Енан, на границі Дамаску на північ, по боці Хамату, і будуть вони йому від східнього кінця аж до моря, один уділ Данові.</p>
  <p class="verse" id="Ezek.48.2"><sup><a href="#Ezek.48.2" class="verse-number">2</a></sup> А при границі Дана від східнього кінця й аж до кінця західнього, один уділ Ассирові.</p>
  <p class="verse" id="Ezek.48.3"><sup><a href="#Ezek.48.3" class="verse-number">3</a></sup> А при границі Ассира від східнього кінця аж до кінця західнього, один уділ Нефталимові.</p>
  <p class="verse" id="Ezek.48.4"><sup><a href="#Ezek.48.4" class="verse-number">4</a></sup> А при границі Нефталима від східнього кінця аж до кінця західнього, один уділ Манасії.</p>
  <p class="verse" id="Ezek.48.5"><sup><a href="#Ezek.48.5" class="verse-number">5</a></sup> А при границі Манасії від східнього кінця аж до кінця західнього, один уділ Єфремові.</p>
  <p class="verse" id="Ezek.48.6"><sup><a href="#Ezek.48.6" class="verse-number">6</a></sup> А при границі Єфрема від східнього кінця й аж до кінця західнього, один уділ Рувимові.</p>
  <p class="verse" id="Ezek.48.7"><sup><a href="#Ezek.48.7" class="verse-number">7</a></sup> А при границі Рувима від східнього кінця аж до кінця західнього, один уділ Юді.</p>
  <p class="verse" id="Ezek.48.8"><sup><a href="#Ezek.48.8" class="verse-number">8</a></sup> А при границі Юди від східнього кінця аж до кінця західнього буде те приношення, що ви принесете, ділянка на двадцять і п'ять тисяч завшир, а завдовж як одна з частин племен зо східнього кінця аж до кінця західнього, і буде в ній святиня.</p>
  <p class="verse" id="Ezek.48.9"><sup><a href="#Ezek.48.9" class="verse-number">9</a></sup> Те приношення, що принесете Господеві, ділянка буде завдовж двадцять і п'ять тисяч, а завшир двадцять тисяч.</p>
  <p class="verse" id="Ezek.48.10"><sup><a href="#Ezek.48.10" class="verse-number">10</a></sup> А святе приношення буде для оцих: ділянка священикам на північ двадцять і п'ять тисяч, а на захід завшир десять тисяч, а на схід завшир десять тисяч, а на південь завдовж двадцять і п'ять тисяч, і Господня святиня буде серед того.</p>
  <p class="verse" id="Ezek.48.11"><sup><a href="#Ezek.48.11" class="verse-number">11</a></sup> Священиками, посвяченим із синів Садока, що виконували Мою сторожу, що не блукали блуканиною Ізраїлевих синів, як блукали Левити,</p>
  <p class="verse" id="Ezek.48.12"><sup><a href="#Ezek.48.12" class="verse-number">12</a></sup> то буде їм приношення з приношення цієї землі, найсвятіша святість, при границі Левитів.</p>
  <p class="verse" id="Ezek.48.13"><sup><a href="#Ezek.48.13" class="verse-number">13</a></sup> А Левити відповідно границі священиків, ділянка їм на двадцять і п'ять тисяч завдовж, а завшир десять тисяч, уся довжина двадцять і п'ять тисяч, а ширина десять тисяч.</p>
  <p class="verse" id="Ezek.48.14"><sup><a href="#Ezek.48.14" class="verse-number">14</a></sup> І вони не продадуть із цього, і не виміняють, і первоплід землі ні до кого не перейде, бо це святість для Господа.</p>
  <p class="verse" id="Ezek.48.15"><sup><a href="#Ezek.48.15" class="verse-number">15</a></sup> А ділянка на п'ять тисяч завширшки й на двадцять і п'ять тисяч завдовжки призначається на оселення й на пасовиська, а саме те місто буде всередині.</p>
  <p class="verse" id="Ezek.48.16"><sup><a href="#Ezek.48.16" class="verse-number">16</a></sup> А оце розміри його: північний край чотири тисячі й п'ять сотень, і південний край чотири тисячі й п'ять сотень, і від східнього краю чотири тисячі й п'ять сотень, а західній край чотири тисячі й п'ять сотень.</p>
  <p class="verse" id="Ezek.48.17"><sup><a href="#Ezek.48.17" class="verse-number">17</a></sup> І буде пасовисько для міста, на північ двісті й п'ятдесят, і на південь двісті й п'ятдесят, і на схід двісті й п'ятдесят, і на захід двісті й п'ятдесят.</p>
  <p class="verse" id="Ezek.48.18"><sup><a href="#Ezek.48.18" class="verse-number">18</a></sup> А позостале на довжину навпроти святого приношення десять тисяч на схід і десять тисяч на захід, і буде воно навпроти святого приношення, і буде плід його на хліб робітникам міста.</p>
  <p class="verse" id="Ezek.48.19"><sup><a href="#Ezek.48.19" class="verse-number">19</a></sup> А робітники міста будуть оброблювати його зо всіх Ізраїлевих племен.</p>
  <p class="verse" id="Ezek.48.20"><sup><a href="#Ezek.48.20" class="verse-number">20</a></sup> Усе приношення ділянка на двадцять і п'ять тисяч завдовж і на двадцять і п'ять тисяч завшир, чотирикутнє, і піднесене святе приношення понад володіння міста.</p>
  <p class="verse" id="Ezek.48.21"><sup><a href="#Ezek.48.21" class="verse-number">21</a></sup> А позостале для князя, з цього й з того боку святого приношення та володіння міста перед тими двадцятьма й п'ятьма тисячами приношення аж до границі на схід та на захід, навпроти тих двадцяти й п'яти тисяч аж до границі на захід, навпроти частин племен, це князеві, і буде святе приношення, а святиня дому серед них.</p>
  <p class="verse" id="Ezek.48.22"><sup><a href="#Ezek.48.22" class="verse-number">22</a></sup> А з володіння Левитів і з володіння міста серед того, що буде князеві, між границею Юди й між границею Веніямина, буде це князеві.</p>
  <p class="verse" id="Ezek.48.23"><sup><a href="#Ezek.48.23" class="verse-number">23</a></sup> А решта племен від східнього кінця аж до кінця західнього, один уділ Веніяминові.</p>
  <p class="verse" id="Ezek.48.24"><sup><a href="#Ezek.48.24" class="verse-number">24</a></sup> А при границі Веніямина від східнього кінця аж до кінця західнього, один уділ Симеонові.</p>
  <p class="verse" id="Ezek.48.25"><sup><a href="#Ezek.48.25" class="verse-number">25</a></sup> А при границі Симеона від східнього кінця аж до кінця західнього, один уділ Іссахарові.</p>
  <p class="verse" id="Ezek.48.26"><sup><a href="#Ezek.48.26" class="verse-number">26</a></sup> А при границі Іссахара від східнього кінця аж до кінця західнього, один уділ Завулонові.</p>
  <p class="verse" id="Ezek.48.27"><sup><a href="#Ezek.48.27" class="verse-number">27</a></sup> А при границі Завулона від східнього кінця аж до кінця західнього, один уділ Ґадові.</p>
  <p class="verse" id="Ezek.48.28"><sup><a href="#Ezek.48.28" class="verse-number">28</a></sup> А при границі Ґада до границі південної, на півдні, то буде границя від Тамару до води Меріват-Кадешу, потоку, до Великого моря.</p>
  <p class="verse" id="Ezek.48.29"><sup><a href="#Ezek.48.29" class="verse-number">29</a></sup> Оце Край, що поділите жеребком у спадок Ізраїлевим племенам, і це їхні уділи, говорить Господь Бог.</p>
  <p class="verse" id="Ezek.48.30"><sup><a href="#Ezek.48.30" class="verse-number">30</a></sup> А оце виходи міста: з північного кінця чотири тисячі й п'ять сотень міри.</p>
  <p class="verse" id="Ezek.48.31"><sup><a href="#Ezek.48.31" class="verse-number">31</a></sup> А міські брами на імена Ізраїлевих племен, три брамі на північ: одна брама Рувимова, одна брама Юдина, одна брама Левієва.</p>
  <p class="verse" id="Ezek.48.32"><sup><a href="#Ezek.48.32" class="verse-number">32</a></sup> А при східньому кінці чотири тисячі й п'ять сотень, а брам троє: одна брама Йосипова, одна брама Веніяминова, одна брама Данова.</p>
  <p class="verse" id="Ezek.48.33"><sup><a href="#Ezek.48.33" class="verse-number">33</a></sup> І південний край чотири тисячі й п'ять сотень міри, а брам троє: одна брама Симеонова, одна брама Іссахарова, одна брама Завулонова.</p>
  <p class="verse" id="Ezek.48.34"><sup><a href="#Ezek.48.34" class="verse-number">34</a></sup> Західній кінець чотири тисячі й п'ятьсот, три їхні брамі: одна брама Ґадова, одна брама Ассирова, одна брама Нефталимова.</p>
  <p class="verse" id="Ezek.48.35"><sup><a href="#Ezek.48.35" class="verse-number">35</a></sup> Навколо вісімнадцять тисяч. А ім'я міста з того дня: Тут Господь.</p>
</body>
</html>
