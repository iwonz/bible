<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Йов</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>Йов</h1>
  <h2>Chapter 1</h2>
  <p class="verse" id="Job.1.1"><sup><a href="#Job.1.1" class="verse-number">1</a></sup> Був чоловік у країні Уц, на ім'я йому Йов. І був чоловік цей невинний та праведний, і він Бога боявся, а від злого втікав.</p>
  <p class="verse" id="Job.1.2"><sup><a href="#Job.1.2" class="verse-number">2</a></sup> І народилися йому семеро синів та три дочки.</p>
  <p class="verse" id="Job.1.3"><sup><a href="#Job.1.3" class="verse-number">3</a></sup> А маєток його був: сім тисяч худоби дрібної, і три тисячі верблюдів, і п'ять сотень пар худоби великої, і п'ять сотень ослиць та дуже багато рабів. І був цей чоловік більший від усіх синів сходу.</p>
  <p class="verse" id="Job.1.4"><sup><a href="#Job.1.4" class="verse-number">4</a></sup> А сини його ходили один до одного, і справляли гостину в домі того, чий був день. І посилали вони, і кликали трьох своїх сестер, щоб їсти та пити із ними.</p>
  <p class="verse" id="Job.1.5"><sup><a href="#Job.1.5" class="verse-number">5</a></sup> І бувало, як миналося коло бенкетних днів, то Йов посилав за дітьми й освячував їх, і вставав він рано вранці, і приносив цілопалення за числом їх усіх, бо Йов казав: Може згрішили сини мої, і зневажили Бога в серці своєму. Так робив Йов по всі дні.</p>
  <p class="verse" id="Job.1.6"><sup><a href="#Job.1.6" class="verse-number">6</a></sup> І сталося одного дня, і поприходили Божі сини, щоб стати при Господі. І прийшов поміж ними й сатана.</p>
  <p class="verse" id="Job.1.7"><sup><a href="#Job.1.7" class="verse-number">7</a></sup> І сказав Господь до сатани: Звідки ти йдеш? А сатана відповів Господеві й сказав: Я мандрував по землі та й перейшов її.</p>
  <p class="verse" id="Job.1.8"><sup><a href="#Job.1.8" class="verse-number">8</a></sup> І сказав Господь до сатани: Чи звернув ти увагу на раба Мого Йова? Бо немає такого, як він, на землі: муж він невинний та праведний, що Бога боїться, а від злого втікає.</p>
  <p class="verse" id="Job.1.9"><sup><a href="#Job.1.9" class="verse-number">9</a></sup> І відповів сатана Господеві й сказав: Чи ж Йов дармо боїться Бога?</p>
  <p class="verse" id="Job.1.10"><sup><a href="#Job.1.10" class="verse-number">10</a></sup> Чи ж Ти не забезпечив його, і дім його, і все, що його? Чин його рук Ти поблагословив, а маєток його поширився по краю.</p>
  <p class="verse" id="Job.1.11"><sup><a href="#Job.1.11" class="verse-number">11</a></sup> Але простягни тільки руку Свою, і доторкнися до всього, що його, чи він не зневажить Тебе перед лицем Твоїм?</p>
  <p class="verse" id="Job.1.12"><sup><a href="#Job.1.12" class="verse-number">12</a></sup> І сказав Господь до сатани: Ось усе, що його, у твоїй руці, тільки на нього самого не простягай своєї руки! І пішов сатана від лиця Господнього.</p>
  <p class="verse" id="Job.1.13"><sup><a href="#Job.1.13" class="verse-number">13</a></sup> І сталося одного дня, коли сини його та дочки його їли та вино пили в домі свого первородженого брата,</p>
  <p class="verse" id="Job.1.14"><sup><a href="#Job.1.14" class="verse-number">14</a></sup> то прибіг до Йова посланець та й сказав: Худоба велика орала, а ослиці паслися при них.</p>
  <p class="verse" id="Job.1.15"><sup><a href="#Job.1.15" class="verse-number">15</a></sup> Аж тут напали сабеї й позабирали їх, а слуг повбивали вістрям меча. І втік тільки я сам, щоб донести тобі...</p>
  <p class="verse" id="Job.1.16"><sup><a href="#Job.1.16" class="verse-number">16</a></sup> Він ще говорив, аж прибігає інший та й каже: З неба спав Божий огонь, і спалив отару та слуг, та й пожер їх... А втік тільки я сам, щоб донести тобі...</p>
  <p class="verse" id="Job.1.17"><sup><a href="#Job.1.17" class="verse-number">17</a></sup> Він ще говорив, аж біжить ще інший та й каже: Халдеї поділилися на три відділи, і напали на верблюдів, та й позабирали їх, а слуг повбивали вістрям меча... І втік тільки я сам, щоб донести тобі...</p>
  <p class="verse" id="Job.1.18"><sup><a href="#Job.1.18" class="verse-number">18</a></sup> Поки він говорив, аж надбігає ще інший та й каже: Сини твої та дочки твої їли та вино пили в домі свого первородженого брата.</p>
  <p class="verse" id="Job.1.19"><sup><a href="#Job.1.19" class="verse-number">19</a></sup> Аж раптово надійшов великий вітер з боку пустині, та й ударив на чотири роги дому, і він упав на юнаків, і вони повмирали... І втік тільки я сам, щоб донести тобі...</p>
  <p class="verse" id="Job.1.20"><sup><a href="#Job.1.20" class="verse-number">20</a></sup> І встав Йов, і роздер плаща свого, й обстриг свою голову, та й упав на землю, і поклонився,</p>
  <p class="verse" id="Job.1.21"><sup><a href="#Job.1.21" class="verse-number">21</a></sup> та й сказав: Я вийшов нагий із утроби матері своєї, і нагий повернусь туди, в землю! Господь дав, і Господь узяв... Нехай буде благословенне Господнє Ім'я!</p>
  <p class="verse" id="Job.1.22"><sup><a href="#Job.1.22" class="verse-number">22</a></sup> При всьому цьому Йов не згрішив, і не сказав на Бога нічого безумного!</p>
  <h2>Chapter 2</h2>
  <p class="verse" id="Job.2.1"><sup><a href="#Job.2.1" class="verse-number">1</a></sup> І сталося одного дня, і поприходили Божі сини, щоб стати перед Господом: і прийшов також сатана поміж ними, щоб стати перед Господом.</p>
  <p class="verse" id="Job.2.2"><sup><a href="#Job.2.2" class="verse-number">2</a></sup> І сказав Господь до сатани: Звідки ти йдеш? А сатана відповів Господеві й сказав:</p>
  <p class="verse" id="Job.2.3"><sup><a href="#Job.2.3" class="verse-number">3</a></sup> І сказав Господь до сатани: Чи звернув ти увагу на раба Мого Йова? Бо немає такого, як він, на землі: муж він невинний та праведний, який Бога боїться, а від злого втікає. І він ще тримається міцно в своїй невинності, а ти намовляв був Мене на нього, щоб без приводу його зруйнувати...</p>
  <p class="verse" id="Job.2.4"><sup><a href="#Job.2.4" class="verse-number">4</a></sup> І відповів сатана Господеві й сказав: Шкіра за шкіру, і все, що хто має, віддасть він за душу свою.</p>
  <p class="verse" id="Job.2.5"><sup><a href="#Job.2.5" class="verse-number">5</a></sup> Але простягни но Ти руку Свою, і доторкнись до костей його та до тіла його, чи він не зневажить Тебе перед лицем Твоїм?</p>
  <p class="verse" id="Job.2.6"><sup><a href="#Job.2.6" class="verse-number">6</a></sup> І сказав Господь до сатани: Ось він у руці твоїй, тільки душу його бережи!</p>
  <p class="verse" id="Job.2.7"><sup><a href="#Job.2.7" class="verse-number">7</a></sup> І вийшов сатана від лиця Господнього, та й ударив Йова злим гнояком від стопи ноги його аж до його черепа...</p>
  <p class="verse" id="Job.2.8"><sup><a href="#Job.2.8" class="verse-number">8</a></sup> А той узяв собі черепка, щоб шкребти себе. І він сидів серед попелу...</p>
  <p class="verse" id="Job.2.9"><sup><a href="#Job.2.9" class="verse-number">9</a></sup> І сказала йому його жінка: Ти ще міцно тримаєшся в невинності своїй? Прокляни Бога і помреш!...</p>
  <p class="verse" id="Job.2.10"><sup><a href="#Job.2.10" class="verse-number">10</a></sup> А він до неї відказав: Ти говориш отак, як говорить яка з божевільних!... Чи ж ми будем приймати від Бога добре, а злого не приймем? При всьому тому Йов не згрішив своїми устами...</p>
  <p class="verse" id="Job.2.11"><sup><a href="#Job.2.11" class="verse-number">11</a></sup> І почули троє приятелів Йовових про все те нещастя, що прийшло на нього, і поприходили кожен з місця свого: теманянин Еліфаз, шух'янин Біддад та нааматянин Цофар. І вмовилися вони прийти разом, щоб похитати головою над ним та потішити його.</p>
  <p class="verse" id="Job.2.12"><sup><a href="#Job.2.12" class="verse-number">12</a></sup> І звели вони здалека очі свої, і не пізнали його... І піднесли вони голос свій, та й заголосили, і роздерли кожен одежу свою, і кидали порох над своїми головами аж до неба...</p>
  <p class="verse" id="Job.2.13"><sup><a href="#Job.2.13" class="verse-number">13</a></sup> І сиділи вони з ним на землі сім день та сім ночей, і ніхто не промовив до нього ні слова, бо вони бачили, що біль його вельми великий...</p>
  <h2>Chapter 3</h2>
  <p class="verse" id="Job.3.1"><sup><a href="#Job.3.1" class="verse-number">1</a></sup> По цьому відкрив Йов уста свої та й прокляв був свій день народження.</p>
  <p class="verse" id="Job.3.2"><sup><a href="#Job.3.2" class="verse-number">2</a></sup> І Йов заговорив та й сказав:</p>
  <p class="verse" id="Job.3.3"><sup><a href="#Job.3.3" class="verse-number">3</a></sup> Хай загине той день, що я в ньому родився, і та ніч, що сказала: Зачавсь чоловік!</p>
  <p class="verse" id="Job.3.4"><sup><a href="#Job.3.4" class="verse-number">4</a></sup> Нехай стане цей день темнотою, нехай Бог з висоти не згадає його, і нехай не являється світло над ним!...</p>
  <p class="verse" id="Job.3.5"><sup><a href="#Job.3.5" class="verse-number">5</a></sup> Бодай темрява й морок його заступили, бодай хмара над ним пробувала, бодай темнощі денні лякали його!...</p>
  <p class="verse" id="Job.3.6"><sup><a href="#Job.3.6" class="verse-number">6</a></sup> Оця ніч бодай темність її обгорнула, нехай у днях року не буде названа вона, хай не ввійде вона в число місяців!...</p>
  <p class="verse" id="Job.3.7"><sup><a href="#Job.3.7" class="verse-number">7</a></sup> Тож ця ніч нехай буде самітна, хай не прийде до неї співання!</p>
  <p class="verse" id="Job.3.8"><sup><a href="#Job.3.8" class="verse-number">8</a></sup> Бодай її ті проклинали, що день проклинають, що левіятана готові збудити!</p>
  <p class="verse" id="Job.3.9"><sup><a href="#Job.3.9" class="verse-number">9</a></sup> Хай потемніють зорі поранку її, нехай має надію на світло й не буде його, і хай вона не побачить тремтячих повік зорі ранньої,</p>
  <p class="verse" id="Job.3.10"><sup><a href="#Job.3.10" class="verse-number">10</a></sup> бо вона не замкнула дверей нутра матернього, і не сховала страждання з очей моїх!...</p>
  <p class="verse" id="Job.3.11"><sup><a href="#Job.3.11" class="verse-number">11</a></sup> Чому я не згинув в утробі? Як вийшов, із нутра то чому я не вмер?</p>
  <p class="verse" id="Job.3.12"><sup><a href="#Job.3.12" class="verse-number">12</a></sup> Чого прийняли ті коліна мене? І нащо ті перса, які я був ссав?</p>
  <p class="verse" id="Job.3.13"><sup><a href="#Job.3.13" class="verse-number">13</a></sup> Бо тепер я лежав би спокійно, я спав би, та був би мені відпочинок</p>
  <p class="verse" id="Job.3.14"><sup><a href="#Job.3.14" class="verse-number">14</a></sup> з царями та з земними радниками, що гробниці будують собі,</p>
  <p class="verse" id="Job.3.15"><sup><a href="#Job.3.15" class="verse-number">15</a></sup> або із князями, що золото мали, що доми свої сріблом наповнювали!...</p>
  <p class="verse" id="Job.3.16"><sup><a href="#Job.3.16" class="verse-number">16</a></sup> Або чом я не ставсь недоноском прихованим, немов ті немовлята, що світла не бачили?</p>
  <p class="verse" id="Job.3.17"><sup><a href="#Job.3.17" class="verse-number">17</a></sup> Там же безбожники перестають докучати, і спочивають там змученосилі,</p>
  <p class="verse" id="Job.3.18"><sup><a href="#Job.3.18" class="verse-number">18</a></sup> разом з тим мають спокій ув'язнені, вони не почують вже крику гнобителя!...</p>
  <p class="verse" id="Job.3.19"><sup><a href="#Job.3.19" class="verse-number">19</a></sup> Малий та великий там рівні, а раб вільний від пана свого...</p>
  <p class="verse" id="Job.3.20"><sup><a href="#Job.3.20" class="verse-number">20</a></sup> І нащо Він струдженому дає світло, і життя гіркодухим,</p>
  <p class="verse" id="Job.3.21"><sup><a href="#Job.3.21" class="verse-number">21</a></sup> що вичікують смерти й немає її, що її відкопали б, як скарби заховані,</p>
  <p class="verse" id="Job.3.22"><sup><a href="#Job.3.22" class="verse-number">22</a></sup> тим, що радісно тішилися б, веселились, коли б знайшли гроба,</p>
  <p class="verse" id="Job.3.23"><sup><a href="#Job.3.23" class="verse-number">23</a></sup> мужчині, якому дорога закрита, що Бог тінню закрив перед ним?...</p>
  <p class="verse" id="Job.3.24"><sup><a href="#Job.3.24" class="verse-number">24</a></sup> Бо зідхання моє випереджує хліб мій, а зойки мої полились, як вода,</p>
  <p class="verse" id="Job.3.25"><sup><a href="#Job.3.25" class="verse-number">25</a></sup> бо страх, що його я жахався, до мене прибув, і чого я боявся прийшло те мені...</p>
  <p class="verse" id="Job.3.26"><sup><a href="#Job.3.26" class="verse-number">26</a></sup> Не знав я спокою й не був втихомирений, і я не відпочив, та нещастя прийшло!...</p>
  <h2>Chapter 4</h2>
  <p class="verse" id="Job.4.1"><sup><a href="#Job.4.1" class="verse-number">1</a></sup> І відповів теманянин Еліфаз та й сказав:</p>
  <p class="verse" id="Job.4.2"><sup><a href="#Job.4.2" class="verse-number">2</a></sup> Коли спробувать слово до тебе, чи мука не буде ще більша? Та хто стримати зможе слова?</p>
  <p class="verse" id="Job.4.3"><sup><a href="#Job.4.3" class="verse-number">3</a></sup> Таж ти багатьох був навчав, а руки ослаблі зміцняв,</p>
  <p class="verse" id="Job.4.4"><sup><a href="#Job.4.4" class="verse-number">4</a></sup> того, хто спотикавсь, підіймали слова твої, а коліна тремткі ти зміцняв!</p>
  <p class="verse" id="Job.4.5"><sup><a href="#Job.4.5" class="verse-number">5</a></sup> А тепер, як нещастя на тебе найшло, то ти змучився, тебе досягло воно і ти налякався...</p>
  <p class="verse" id="Job.4.6"><sup><a href="#Job.4.6" class="verse-number">6</a></sup> Хіба не була богобійність твоя за надію твою, за твоє сподівання невинність доріг твоїх?</p>
  <p class="verse" id="Job.4.7"><sup><a href="#Job.4.7" class="verse-number">7</a></sup> Пригадай но, чи гинув невинний, і де праведні вигублені?</p>
  <p class="verse" id="Job.4.8"><sup><a href="#Job.4.8" class="verse-number">8</a></sup> Як я бачив таких, що орали були беззаконня, та сіяли кривду, то й жали її:</p>
  <p class="verse" id="Job.4.9"><sup><a href="#Job.4.9" class="verse-number">9</a></sup> вони гинуть від подиху Божого, і від духу гнівного Його погибають!</p>
  <p class="verse" id="Job.4.10"><sup><a href="#Job.4.10" class="verse-number">10</a></sup> Левине ричання й рик лютого лева минає, і левчукам вилущаються зуби.</p>
  <p class="verse" id="Job.4.11"><sup><a href="#Job.4.11" class="verse-number">11</a></sup> Гине лев, як немає здобичі, і левенята левиці втікають.</p>
  <p class="verse" id="Job.4.12"><sup><a href="#Job.4.12" class="verse-number">12</a></sup> І закрадається слово до мене, і моє ухо почуло ось дещо від нього.</p>
  <p class="verse" id="Job.4.13"><sup><a href="#Job.4.13" class="verse-number">13</a></sup> у роздумуваннях над нічними видіннями, коли міцний сон обіймає людей,</p>
  <p class="verse" id="Job.4.14"><sup><a href="#Job.4.14" class="verse-number">14</a></sup> спіткав мене жах та тремтіння, і багато костей моїх він струсонув,</p>
  <p class="verse" id="Job.4.15"><sup><a href="#Job.4.15" class="verse-number">15</a></sup> і дух перейшов по обличчі моїм, стало дуба волосся на тілі моїм...</p>
  <p class="verse" id="Job.4.16"><sup><a href="#Job.4.16" class="verse-number">16</a></sup> Він стояв, але я не пізнав його вигляду, образ навпроти очей моїх був, і тихий голос почув я:</p>
  <p class="verse" id="Job.4.17"><sup><a href="#Job.4.17" class="verse-number">17</a></sup> Хіба праведніша людина за Бога, хіба чоловік за свойого Творця є чистіший?</p>
  <p class="verse" id="Job.4.18"><sup><a href="#Job.4.18" class="verse-number">18</a></sup> Таж рабам Своїм Він не йме віри, і накладає вину й на Своїх Анголів!</p>
  <p class="verse" id="Job.4.19"><sup><a href="#Job.4.19" class="verse-number">19</a></sup> Що ж тоді мешканці глиняних хат, що в поросі їхня основа? Як міль, вони будуть розчавлені!</p>
  <p class="verse" id="Job.4.20"><sup><a href="#Job.4.20" class="verse-number">20</a></sup> Вони товчені зранку до вечора, і без помочі гинуть назавжди...</p>
  <p class="verse" id="Job.4.21"><sup><a href="#Job.4.21" class="verse-number">21</a></sup> Слава їхня минається з ними, вони помирають не в мудрості!...</p>
  <h2>Chapter 5</h2>
  <p class="verse" id="Job.5.1"><sup><a href="#Job.5.1" class="verse-number">1</a></sup> Ану клич, чи є хто, щоб тобі відповів? І до кого з святих ти вдасися?</p>
  <p class="verse" id="Job.5.2"><sup><a href="#Job.5.2" class="verse-number">2</a></sup> Бо гнів побиває безглуздого, а заздрощі смерть завдають нерозумному!</p>
  <p class="verse" id="Job.5.3"><sup><a href="#Job.5.3" class="verse-number">3</a></sup> Я бачив безумного, як він розсівся, та зараз оселя його спорохнявіла...</p>
  <p class="verse" id="Job.5.4"><sup><a href="#Job.5.4" class="verse-number">4</a></sup> Від спасіння далекі сини його, вони без рятунку почавлені будуть у брамі!</p>
  <p class="verse" id="Job.5.5"><sup><a href="#Job.5.5" class="verse-number">5</a></sup> Його жниво голодний поїсть, і з-між терну його забере, і спрагнені ось поковтають маєток його!</p>
  <p class="verse" id="Job.5.6"><sup><a href="#Job.5.6" class="verse-number">6</a></sup> Бо нещастя виходить не з пороху, а горе росте не з землі,</p>
  <p class="verse" id="Job.5.7"><sup><a href="#Job.5.7" class="verse-number">7</a></sup> бо людина народжується на страждання, як іскри, щоб угору летіти...</p>
  <p class="verse" id="Job.5.8"><sup><a href="#Job.5.8" class="verse-number">8</a></sup> А я б удавався до Бога, і на Бога б поклав свою справу,</p>
  <p class="verse" id="Job.5.9"><sup><a href="#Job.5.9" class="verse-number">9</a></sup> Він чинить велике та недослідиме, предивне, якому немає числа,</p>
  <p class="verse" id="Job.5.10"><sup><a href="#Job.5.10" class="verse-number">10</a></sup> бо Він дає дощ на поверхню землі, і на поля посилає Він воду,</p>
  <p class="verse" id="Job.5.11"><sup><a href="#Job.5.11" class="verse-number">11</a></sup> щоб поставить низьких на високе, і зміцнити спасіння засмучених.</p>
  <p class="verse" id="Job.5.12"><sup><a href="#Job.5.12" class="verse-number">12</a></sup> Він розвіює задуми хитрих, і не виконують плану їх руки,</p>
  <p class="verse" id="Job.5.13"><sup><a href="#Job.5.13" class="verse-number">13</a></sup> Він мудрих лукавством їх ловить, і рада крутійська марною стає,</p>
  <p class="verse" id="Job.5.14"><sup><a href="#Job.5.14" class="verse-number">14</a></sup> вдень знаходять вони темноту, а в полудень мацають, мов уночі!...</p>
  <p class="verse" id="Job.5.15"><sup><a href="#Job.5.15" class="verse-number">15</a></sup> І Він від меча урятовує бідного, а з міцної руки бідаря,</p>
  <p class="verse" id="Job.5.16"><sup><a href="#Job.5.16" class="verse-number">16</a></sup> і стається надія нужденному, і замкнула уста свої кривда!</p>
  <p class="verse" id="Job.5.17"><sup><a href="#Job.5.17" class="verse-number">17</a></sup> Тож блаженна людина, яку Бог картає, і ти не цурайсь Всемогутнього кари:</p>
  <p class="verse" id="Job.5.18"><sup><a href="#Job.5.18" class="verse-number">18</a></sup> Бо Він рану завдасть і перев'яже, Він ламає й вигоюють руки Його!</p>
  <p class="verse" id="Job.5.19"><sup><a href="#Job.5.19" class="verse-number">19</a></sup> В шістьох лихах спасає тебе, а в сімох не діткне тебе зло:</p>
  <p class="verse" id="Job.5.20"><sup><a href="#Job.5.20" class="verse-number">20</a></sup> Викупляє тебе Він від смерти за голоду, а в бою з рук меча.</p>
  <p class="verse" id="Job.5.21"><sup><a href="#Job.5.21" class="verse-number">21</a></sup> Як бич язика запанує, сховаєшся ти, і не будеш боятись руїни, як прийде вона.</p>
  <p class="verse" id="Job.5.22"><sup><a href="#Job.5.22" class="verse-number">22</a></sup> З насилля та з голоду будеш сміятись, а земної звірини не бійся.</p>
  <p class="verse" id="Job.5.23"><sup><a href="#Job.5.23" class="verse-number">23</a></sup> Бо з камінням на полі є в тебе умова, і звір польовий примирився з тобою.</p>
  <p class="verse" id="Job.5.24"><sup><a href="#Job.5.24" class="verse-number">24</a></sup> І довідаєшся, що намет твій спокійний, і переглянеш домівку свою, і не знайдеш у ній недостатку.</p>
  <p class="verse" id="Job.5.25"><sup><a href="#Job.5.25" class="verse-number">25</a></sup> І довідаєшся, що численне насіння твоє, а нащадки твої як трава на землі!</p>
  <p class="verse" id="Job.5.26"><sup><a href="#Job.5.26" class="verse-number">26</a></sup> І в дозрілому віці до гробу ти зійдеш, як збіжжя доспіле ввіходить до клуні за часу свого!</p>
  <p class="verse" id="Job.5.27"><sup><a href="#Job.5.27" class="verse-number">27</a></sup> Отож, дослідили ми це й воно так, послухай цього, й зрозумій собі все!</p>
  <h2>Chapter 6</h2>
  <p class="verse" id="Job.6.1"><sup><a href="#Job.6.1" class="verse-number">1</a></sup> А Йов відповів та й сказав:</p>
  <p class="verse" id="Job.6.2"><sup><a href="#Job.6.2" class="verse-number">2</a></sup> Коли б смуток мій вірно був зважений, а з ним разом нещастя моє підняли на вазі,</p>
  <p class="verse" id="Job.6.3"><sup><a href="#Job.6.3" class="verse-number">3</a></sup> то тепер воно тяжче було б від морського піску, тому нерозважне слова мої кажуть!...</p>
  <p class="verse" id="Job.6.4"><sup><a href="#Job.6.4" class="verse-number">4</a></sup> Бо в мені Всемогутнього стріли, і їхня отрута п'є духа мого, страхи Божі шикуються в бій проти мене...</p>
  <p class="verse" id="Job.6.5"><sup><a href="#Job.6.5" class="verse-number">5</a></sup> Чи дикий осел над травою реве? Хіба реве віл, коли ясла повні?</p>
  <p class="verse" id="Job.6.6"><sup><a href="#Job.6.6" class="verse-number">6</a></sup> Чи без соли їдять несмачне, чи є смак у білкові яйця?</p>
  <p class="verse" id="Job.6.7"><sup><a href="#Job.6.7" class="verse-number">7</a></sup> Чого не хотіла торкнутись душа моя, все те стало мені за поживу в хворобі...</p>
  <p class="verse" id="Job.6.8"><sup><a href="#Job.6.8" class="verse-number">8</a></sup> О, коли б же збулося прохання моє, а моє сподівання дав Бог!</p>
  <p class="verse" id="Job.6.9"><sup><a href="#Job.6.9" class="verse-number">9</a></sup> О, коли б зволив Бог розчавити мене, простягнув Свою руку й мене поламав,</p>
  <p class="verse" id="Job.6.10"><sup><a href="#Job.6.10" class="verse-number">10</a></sup> то була б ще потіха мені, і скакав би я в немилосердному болі, бо я не зрікався слів Святого!...</p>
  <p class="verse" id="Job.6.11"><sup><a href="#Job.6.11" class="verse-number">11</a></sup> Яка сила моя, що надію я матиму? І який мій кінець, щоб продовжити життя моє це?</p>
  <p class="verse" id="Job.6.12"><sup><a href="#Job.6.12" class="verse-number">12</a></sup> Чи сила камінна то сила моя? Чи тіло моє мідяне?</p>
  <p class="verse" id="Job.6.13"><sup><a href="#Job.6.13" class="verse-number">13</a></sup> Чи не поміч для мене в мені, чи спасіння від мене відсунене?</p>
  <p class="verse" id="Job.6.14"><sup><a href="#Job.6.14" class="verse-number">14</a></sup> Для того, хто гине, товариш то ласка, хоча б опустив того страх Всемогутнього...</p>
  <p class="verse" id="Job.6.15"><sup><a href="#Job.6.15" class="verse-number">15</a></sup> Брати мої зраджують, мов той потік, мов річище потоків, минають вони,</p>
  <p class="verse" id="Job.6.16"><sup><a href="#Job.6.16" class="verse-number">16</a></sup> темніші від льоду вони, в них ховається сніг.</p>
  <p class="verse" id="Job.6.17"><sup><a href="#Job.6.17" class="verse-number">17</a></sup> Коли сонце їх гріє, вони висихають, у теплі гинуть з місця свого.</p>
  <p class="verse" id="Job.6.18"><sup><a href="#Job.6.18" class="verse-number">18</a></sup> Каравани дорогу свою відхиляють, уходять в пустиню й щезають.</p>
  <p class="verse" id="Job.6.19"><sup><a href="#Job.6.19" class="verse-number">19</a></sup> Каравани з Теми поглядають, походи з Шеви покладають надії на них.</p>
  <p class="verse" id="Job.6.20"><sup><a href="#Job.6.20" class="verse-number">20</a></sup> І засоромилися, що вони сподівались; до нього прийшли та й збентежились.</p>
  <p class="verse" id="Job.6.21"><sup><a href="#Job.6.21" class="verse-number">21</a></sup> Так і ви тепер стали ніщо, побачили страх і злякались!</p>
  <p class="verse" id="Job.6.22"><sup><a href="#Job.6.22" class="verse-number">22</a></sup> Чи я говорив коли: Дайте мені, а з маєтку свого дайте підкуп за мене,</p>
  <p class="verse" id="Job.6.23"><sup><a href="#Job.6.23" class="verse-number">23</a></sup> і врятуйте мене з руки ворога, і з рук гнобителевих мене викупіть?</p>
  <p class="verse" id="Job.6.24"><sup><a href="#Job.6.24" class="verse-number">24</a></sup> Навчіть ви мене і я буду мовчати, а в чім я невмисне згрішив розтлумачте мені...</p>
  <p class="verse" id="Job.6.25"><sup><a href="#Job.6.25" class="verse-number">25</a></sup> Які гострі слова справедливі, та що то доводить догана від вас?</p>
  <p class="verse" id="Job.6.26"><sup><a href="#Job.6.26" class="verse-number">26</a></sup> Чи ви думаєте докоряти словами? Бо на вітер слова одчайдушного,</p>
  <p class="verse" id="Job.6.27"><sup><a href="#Job.6.27" class="verse-number">27</a></sup> і на сироту нападаєте ви, і копаєте яму для друга свого!...</p>
  <p class="verse" id="Job.6.28"><sup><a href="#Job.6.28" class="verse-number">28</a></sup> Та звольте поглянути на мене тепер, а я не скажу перед вами неправди.</p>
  <p class="verse" id="Job.6.29"><sup><a href="#Job.6.29" class="verse-number">29</a></sup> Верніться ж, хай кривди не буде, і верніться, ще в тім моя правда!</p>
  <p class="verse" id="Job.6.30"><sup><a href="#Job.6.30" class="verse-number">30</a></sup> Хіба в мене на язиці є неправда? чи ж не маю смаку, щоб розпізнати нещастя?</p>
  <h2>Chapter 7</h2>
  <p class="verse" id="Job.7.1"><sup><a href="#Job.7.1" class="verse-number">1</a></sup> Хіба чоловік на землі не на службі військовій? І його дні як дні наймита!...</p>
  <p class="verse" id="Job.7.2"><sup><a href="#Job.7.2" class="verse-number">2</a></sup> Як раб, спрагнений тіні, і як наймит чекає заплати за працю свою,</p>
  <p class="verse" id="Job.7.3"><sup><a href="#Job.7.3" class="verse-number">3</a></sup> так місяці марности дано в спадок мені, та ночі терпіння мені відлічили...</p>
  <p class="verse" id="Job.7.4"><sup><a href="#Job.7.4" class="verse-number">4</a></sup> Коли я кладусь, то кажу: Коли встану? І тягнеться вечір, і перевертання із боку на бік їм до ранку...</p>
  <p class="verse" id="Job.7.5"><sup><a href="#Job.7.5" class="verse-number">5</a></sup> Зодяглось моє тіло червою та струпами в поросі, шкіра моя затверділа й бридка...</p>
  <p class="verse" id="Job.7.6"><sup><a href="#Job.7.6" class="verse-number">6</a></sup> А дні мої стали швидчіші за ткацького човника, і в марнотній надії минають вони...</p>
  <p class="verse" id="Job.7.7"><sup><a href="#Job.7.7" class="verse-number">7</a></sup> Пам'ятай, що життя моє вітер, моє око вже більш не побачить добра...</p>
  <p class="verse" id="Job.7.8"><sup><a href="#Job.7.8" class="verse-number">8</a></sup> Не побачить мене око того, хто бачив мене, Твої очі поглянуть на мене та немає мене...</p>
  <p class="verse" id="Job.7.9"><sup><a href="#Job.7.9" class="verse-number">9</a></sup> Як хмара зникає й проходить, так хто сходить в шеол, не виходить,</p>
  <p class="verse" id="Job.7.10"><sup><a href="#Job.7.10" class="verse-number">10</a></sup> не вертається вже той до дому свого, та й його не пізнає вже місце його...</p>
  <p class="verse" id="Job.7.11"><sup><a href="#Job.7.11" class="verse-number">11</a></sup> Тож не стримаю я своїх уст, говоритиму в утиску духа свого, нарікати я буду в гіркоті своєї душі:</p>
  <p class="verse" id="Job.7.12"><sup><a href="#Job.7.12" class="verse-number">12</a></sup> Чи я море чи морська потвора, що Ти надо мною сторожу поставив?</p>
  <p class="verse" id="Job.7.13"><sup><a href="#Job.7.13" class="verse-number">13</a></sup> Коли я кажу: Нехай постіль потішить мене, хай думки мої ложе моє забере,</p>
  <p class="verse" id="Job.7.14"><sup><a href="#Job.7.14" class="verse-number">14</a></sup> то Ти снами лякаєш мене, і видіннями страшиш мене...</p>
  <p class="verse" id="Job.7.15"><sup><a href="#Job.7.15" class="verse-number">15</a></sup> І душа моя прагне задушення, смерти хочуть мої кості.</p>
  <p class="verse" id="Job.7.16"><sup><a href="#Job.7.16" class="verse-number">16</a></sup> Я обридив життям... Не повіки ж я житиму!... Відпусти ж Ти мене, бо марнота оці мої дні!...</p>
  <p class="verse" id="Job.7.17"><sup><a href="#Job.7.17" class="verse-number">17</a></sup> Що таке чоловік, що його Ти підносиш, що серце Своє прикладаєш до нього?</p>
  <p class="verse" id="Job.7.18"><sup><a href="#Job.7.18" class="verse-number">18</a></sup> Ти щоранку за ним назираєш, щохвилі його Ти досліджуєш...</p>
  <p class="verse" id="Job.7.19"><sup><a href="#Job.7.19" class="verse-number">19</a></sup> Як довго від мене ще Ти не відвернешся, не пустиш мене проковтнути хоч слину свою?</p>
  <p class="verse" id="Job.7.20"><sup><a href="#Job.7.20" class="verse-number">20</a></sup> Я згрішив... Що ж я маю робити, о Стороже людський? Чому Ти поклав мене ціллю для Себе, і я стався собі тягарем?</p>
  <p class="verse" id="Job.7.21"><sup><a href="#Job.7.21" class="verse-number">21</a></sup> І чому Ти не простиш мойого гріха, і не відкинеш провини моєї? А тепер я до пороху ляжу, і Ти будеш шукати мене, та немає мене...</p>
  <h2>Chapter 8</h2>
  <p class="verse" id="Job.8.1"><sup><a href="#Job.8.1" class="verse-number">1</a></sup> І заговорив шух'янин Білдад та й сказав:</p>
  <p class="verse" id="Job.8.2"><sup><a href="#Job.8.2" class="verse-number">2</a></sup> Аж доки ти будеш таке теревенити? І доки слова твоїх уст будуть вітром бурхливим?</p>
  <p class="verse" id="Job.8.3"><sup><a href="#Job.8.3" class="verse-number">3</a></sup> Чи Бог скривлює суд, і хіба Всемогутній викривлює правду?</p>
  <p class="verse" id="Job.8.4"><sup><a href="#Job.8.4" class="verse-number">4</a></sup> Якщо твої діти згрішили Йому, то Він їх віддав в руку їх беззаконня!</p>
  <p class="verse" id="Job.8.5"><sup><a href="#Job.8.5" class="verse-number">5</a></sup> Якщо ти звертатися будеш до Бога, і будеш благати Всемогутнього,</p>
  <p class="verse" id="Job.8.6"><sup><a href="#Job.8.6" class="verse-number">6</a></sup> якщо чистий ти та безневинний, то тепер Він тобі Свою милість пробудить, і наповнить оселю твою справедливістю,</p>
  <p class="verse" id="Job.8.7"><sup><a href="#Job.8.7" class="verse-number">7</a></sup> і хоч твій початок нужденний, але твій кінець буде вельми великий!</p>
  <p class="verse" id="Job.8.8"><sup><a href="#Job.8.8" class="verse-number">8</a></sup> Поспитай в покоління давнішого, і міцно збагни батьків їхніх,</p>
  <p class="verse" id="Job.8.9"><sup><a href="#Job.8.9" class="verse-number">9</a></sup> бо ми ж учорашні, й нічого не знаєм, бо тінь наші дні на землі,</p>
  <p class="verse" id="Job.8.10"><sup><a href="#Job.8.10" class="verse-number">10</a></sup> отож вони навчать тебе, тобі скажуть, і з серця свойого слова подадуть:</p>
  <p class="verse" id="Job.8.11"><sup><a href="#Job.8.11" class="verse-number">11</a></sup> Чи папірус росте без болота? Чи росте очерет без води?</p>
  <p class="verse" id="Job.8.12"><sup><a href="#Job.8.12" class="verse-number">12</a></sup> Він іще в доспіванні своїм, не зривається, але сохне раніш за всіляку траву:</p>
  <p class="verse" id="Job.8.13"><sup><a href="#Job.8.13" class="verse-number">13</a></sup> отакі то дороги всіх тих, хто забуває про Бога! І згине надія безбожного,</p>
  <p class="verse" id="Job.8.14"><sup><a href="#Job.8.14" class="verse-number">14</a></sup> бо його сподівання як те павутиння, і як дім павуків його певність...</p>
  <p class="verse" id="Job.8.15"><sup><a href="#Job.8.15" class="verse-number">15</a></sup> На свій дім опирається, та не встоїть, тримається міцно за нього, й не вдержиться він...</p>
  <p class="verse" id="Job.8.16"><sup><a href="#Job.8.16" class="verse-number">16</a></sup> Він зеленіє на сонці, й галузки його випинаються понад садка його,</p>
  <p class="verse" id="Job.8.17"><sup><a href="#Job.8.17" class="verse-number">17</a></sup> на купі каміння сплелося коріння його, воно між каміння вросло:</p>
  <p class="verse" id="Job.8.18"><sup><a href="#Job.8.18" class="verse-number">18</a></sup> Якщо вирвуть його з його місця, то зречеться його: тебе я не бачило!...</p>
  <p class="verse" id="Job.8.19"><sup><a href="#Job.8.19" class="verse-number">19</a></sup> Така радість дороги його, а з пороху інші ростуть.</p>
  <p class="verse" id="Job.8.20"><sup><a href="#Job.8.20" class="verse-number">20</a></sup> Тож невинного Бог не цурається, і не буде тримати за руку злочинців,</p>
  <p class="verse" id="Job.8.21"><sup><a href="#Job.8.21" class="verse-number">21</a></sup> аж наповнить уста твої сміхом, а губи твої криком радости...</p>
  <p class="verse" id="Job.8.22"><sup><a href="#Job.8.22" class="verse-number">22</a></sup> Твої ненависники в сором зодягнуться, і намету безбожних не буде!</p>
  <h2>Chapter 9</h2>
  <p class="verse" id="Job.9.1"><sup><a href="#Job.9.1" class="verse-number">1</a></sup> А Йов відповів та й сказав:</p>
  <p class="verse" id="Job.9.2"><sup><a href="#Job.9.2" class="verse-number">2</a></sup> Справді пізнав я, що так... Та як оправдатись людині земній перед Богом?</p>
  <p class="verse" id="Job.9.3"><sup><a href="#Job.9.3" class="verse-number">3</a></sup> Якщо вона схоче на прю стати з Ним, Він відповіді їй не дасть ні на одне із тисячі скаржень...</p>
  <p class="verse" id="Job.9.4"><sup><a href="#Job.9.4" class="verse-number">4</a></sup> Він мудрого серця й могутньої сили; хто був проти Нього упертий і цілим зостався?</p>
  <p class="verse" id="Job.9.5"><sup><a href="#Job.9.5" class="verse-number">5</a></sup> Він гори зриває, й не знають вони, що в гніві Своїм Він їх перевернув.</p>
  <p class="verse" id="Job.9.6"><sup><a href="#Job.9.6" class="verse-number">6</a></sup> Він землю трясе з її місця, і стовпи її трусяться.</p>
  <p class="verse" id="Job.9.7"><sup><a href="#Job.9.7" class="verse-number">7</a></sup> Він сонцеві скаже, й не сходить воно, і Він запечатує зорі.</p>
  <p class="verse" id="Job.9.8"><sup><a href="#Job.9.8" class="verse-number">8</a></sup> Розтягує небо Він Сам, і ходить по морських висотах,</p>
  <p class="verse" id="Job.9.9"><sup><a href="#Job.9.9" class="verse-number">9</a></sup> Він Воза створив, Оріона та Волосожара, та зорі південні.</p>
  <p class="verse" id="Job.9.10"><sup><a href="#Job.9.10" class="verse-number">10</a></sup> Він чинить велике та недослідиме, предивне, якому немає числа!...</p>
  <p class="verse" id="Job.9.11"><sup><a href="#Job.9.11" class="verse-number">11</a></sup> Ось Він надо мною проходить, та я не побачу, і Він перейде, а я не приглянусь до Нього...</p>
  <p class="verse" id="Job.9.12"><sup><a href="#Job.9.12" class="verse-number">12</a></sup> Ось Він схопить кого, хто заверне Його, хто скаже Йому: що Ти робиш?</p>
  <p class="verse" id="Job.9.13"><sup><a href="#Job.9.13" class="verse-number">13</a></sup> Бог гніву Свойого не спинить, під Ним гнуться Рагавові помічники,</p>
  <p class="verse" id="Job.9.14"><sup><a href="#Job.9.14" class="verse-number">14</a></sup> що ж тоді відповім я Йому? Які я слова підберу проти Нього,</p>
  <p class="verse" id="Job.9.15"><sup><a href="#Job.9.15" class="verse-number">15</a></sup> я, який коли б був справедливий, то не відповідав би, я, що благаю свойого Суддю?</p>
  <p class="verse" id="Job.9.16"><sup><a href="#Job.9.16" class="verse-number">16</a></sup> Коли б я взивав, а Він мені відповідь дав, не повірю, що вчув би мій голос,</p>
  <p class="verse" id="Job.9.17"><sup><a href="#Job.9.17" class="verse-number">17</a></sup> Він, що бурею може розтерти мене та помножити рани мої безневинно...</p>
  <p class="verse" id="Job.9.18"><sup><a href="#Job.9.18" class="verse-number">18</a></sup> Не дає Він мені й звести духа мого, бо мене насичає гіркотою.</p>
  <p class="verse" id="Job.9.19"><sup><a href="#Job.9.19" class="verse-number">19</a></sup> Коли ходить про силу, то Він Всемогутній, коли ж ходить про суд, хто посвідчить мені?</p>
  <p class="verse" id="Job.9.20"><sup><a href="#Job.9.20" class="verse-number">20</a></sup> Якщо б справедливим я був, то осудять мене мої уста, якщо я безневинний, то вчинять мене винуватим...</p>
  <p class="verse" id="Job.9.21"><sup><a href="#Job.9.21" class="verse-number">21</a></sup> Я невинний, проте своєї душі я не знаю, і не радий життям своїм я...</p>
  <p class="verse" id="Job.9.22"><sup><a href="#Job.9.22" class="verse-number">22</a></sup> Це одне, а тому я кажу: невинного як і лукавого Він вигубляє...</p>
  <p class="verse" id="Job.9.23"><sup><a href="#Job.9.23" class="verse-number">23</a></sup> Якщо нагло бич смерть заподіює, Він з проби невинних сміється...</p>
  <p class="verse" id="Job.9.24"><sup><a href="#Job.9.24" class="verse-number">24</a></sup> У руку безбожного дана земля, та Він лиця суддів її закриває... Як не Він, тоді хто?</p>
  <p class="verse" id="Job.9.25"><sup><a href="#Job.9.25" class="verse-number">25</a></sup> А дні мої стали швидкіші, як той скороход, повтікали, не бачили доброго,</p>
  <p class="verse" id="Job.9.26"><sup><a href="#Job.9.26" class="verse-number">26</a></sup> проминули, немов ті човни очеретяні, мов орел, що несеться на здобич...</p>
  <p class="verse" id="Job.9.27"><sup><a href="#Job.9.27" class="verse-number">27</a></sup> Якщо я скажу: Хай забуду своє нарікання, хай зміню я обличчя своє й підбадьорюся,</p>
  <p class="verse" id="Job.9.28"><sup><a href="#Job.9.28" class="verse-number">28</a></sup> то боюся всіх смутків своїх, і я знаю, що Ти не очистиш мене...</p>
  <p class="verse" id="Job.9.29"><sup><a href="#Job.9.29" class="verse-number">29</a></sup> Все одно буду я винуватий, то нащо надармо я мучитися буду?</p>
  <p class="verse" id="Job.9.30"><sup><a href="#Job.9.30" class="verse-number">30</a></sup> Коли б я умився сніговою водою, і почистив би лугом долоні свої,</p>
  <p class="verse" id="Job.9.31"><sup><a href="#Job.9.31" class="verse-number">31</a></sup> то й тоді Ти до гробу опустиш мене, і учинить бридким мене одіж моя...</p>
  <p class="verse" id="Job.9.32"><sup><a href="#Job.9.32" class="verse-number">32</a></sup> Бо Він не людина, як я, й Йому відповіді я не дам, і не підемо разом на суд,</p>
  <p class="verse" id="Job.9.33"><sup><a href="#Job.9.33" class="verse-number">33</a></sup> поміж нами нема посередника, що поклав би на нас на обох свою руку...</p>
  <p class="verse" id="Job.9.34"><sup><a href="#Job.9.34" class="verse-number">34</a></sup> Нехай забере Він від мене Свойого бича, Його ж страх хай мене не жахає,</p>
  <p class="verse" id="Job.9.35"><sup><a href="#Job.9.35" class="verse-number">35</a></sup> тоді буду казати, й не буду боятись Його, бо я не такий сам з собою!...</p>
  <h2>Chapter 10</h2>
  <p class="verse" id="Job.10.1"><sup><a href="#Job.10.1" class="verse-number">1</a></sup> Життя моє стало бридке для моєї душі... Нехай нарікання своє я на себе пущу, нехай говорю я в гіркоті своєї душі!</p>
  <p class="verse" id="Job.10.2"><sup><a href="#Job.10.2" class="verse-number">2</a></sup> Скажу Богові я: Не осуджуй мене! Повідом же мене, чого став Ти зо мною на прю?</p>
  <p class="verse" id="Job.10.3"><sup><a href="#Job.10.3" class="verse-number">3</a></sup> Чи це добре Тобі, що Ти гнобиш мене, що погорджуєш творивом рук Своїх, а раду безбожних освітлюєш?</p>
  <p class="verse" id="Job.10.4"><sup><a href="#Job.10.4" class="verse-number">4</a></sup> Хіба маєш Ти очі тілесні? Чи Ти бачиш так само, як бачить людина людину?</p>
  <p class="verse" id="Job.10.5"><sup><a href="#Job.10.5" class="verse-number">5</a></sup> Хіба Твої дні як дні людські, чи літа Твої як дні мужа,</p>
  <p class="verse" id="Job.10.6"><sup><a href="#Job.10.6" class="verse-number">6</a></sup> що шукаєш провини моєї й вивідуєш гріх мій,</p>
  <p class="verse" id="Job.10.7"><sup><a href="#Job.10.7" class="verse-number">7</a></sup> хоч відаєш Ти, що я не беззаконник, та нема, хто б мене врятував від Твоєї руки?</p>
  <p class="verse" id="Job.10.8"><sup><a href="#Job.10.8" class="verse-number">8</a></sup> Твої руки створили мене і вчинили мене, потім Ти обернувся і губиш мене...</p>
  <p class="verse" id="Job.10.9"><sup><a href="#Job.10.9" class="verse-number">9</a></sup> Пам'ятай, що мов глину мене обробив Ти, і в порох мене обертаєш.</p>
  <p class="verse" id="Job.10.10"><sup><a href="#Job.10.10" class="verse-number">10</a></sup> Чи не ллєш мене, мов молоко, і не згустив Ти мене, мов на сир?</p>
  <p class="verse" id="Job.10.11"><sup><a href="#Job.10.11" class="verse-number">11</a></sup> Ти шкірою й тілом мене зодягаєш, і сплів Ти мене із костей та із жил.</p>
  <p class="verse" id="Job.10.12"><sup><a href="#Job.10.12" class="verse-number">12</a></sup> Життя й милість подав Ти мені, а опіка Твоя стерегла мого духа.</p>
  <p class="verse" id="Job.10.13"><sup><a href="#Job.10.13" class="verse-number">13</a></sup> А оце заховав Ти у серці Своєму, я знаю, що є воно в Тебе:</p>
  <p class="verse" id="Job.10.14"><sup><a href="#Job.10.14" class="verse-number">14</a></sup> якщо я грішу, Ти мене стережеш, та з провини моєї мене не очищуєш...</p>
  <p class="verse" id="Job.10.15"><sup><a href="#Job.10.15" class="verse-number">15</a></sup> Якщо я провинюся, то горе мені! А якщо я невинний, не смію підняти свою голову, ситий стидом та напоєний горем своїм!...</p>
  <p class="verse" id="Job.10.16"><sup><a href="#Job.10.16" class="verse-number">16</a></sup> А коли піднесеться вона, то Ти ловиш мене, як той лев, і знову предивно зо мною поводишся:</p>
  <p class="verse" id="Job.10.17"><sup><a href="#Job.10.17" class="verse-number">17</a></sup> поновлюєш свідків Своїх проти мене, помножуєш гнів Свій на мене, військо за військом на мене Ти шлеш...</p>
  <p class="verse" id="Job.10.18"><sup><a href="#Job.10.18" class="verse-number">18</a></sup> І нащо з утроби Ти вивів мене? Я був би помер, і жоднісіньке око мене не побачило б,</p>
  <p class="verse" id="Job.10.19"><sup><a href="#Job.10.19" class="verse-number">19</a></sup> як нібито не існував був би я, перейшов би з утроби до гробу...</p>
  <p class="verse" id="Job.10.20"><sup><a href="#Job.10.20" class="verse-number">20</a></sup> Отож, дні мої нечисленні, перестань же, й від мене вступись, і нехай не турбуюся я бодай трохи,</p>
  <p class="verse" id="Job.10.21"><sup><a href="#Job.10.21" class="verse-number">21</a></sup> поки я не піду й не вернуся! до краю темноти та смертної тіні,</p>
  <p class="verse" id="Job.10.22"><sup><a href="#Job.10.22" class="verse-number">22</a></sup> до темного краю, як морок, до тьмяного краю, в якому порядків нема, і де світло, як темрява...</p>
  <h2>Chapter 11</h2>
  <p class="verse" id="Job.11.1"><sup><a href="#Job.11.1" class="verse-number">1</a></sup> І заговорив нааматянин Цофар та й сказав:</p>
  <p class="verse" id="Job.11.2"><sup><a href="#Job.11.2" class="verse-number">2</a></sup> Чи має зостатись без відповіді безліч слів? І хіба язиката людина невинною буде?</p>
  <p class="verse" id="Job.11.3"><sup><a href="#Job.11.3" class="verse-number">3</a></sup> Чи мужі замовчать твої теревені, й не буде кому засоромити тебе?</p>
  <p class="verse" id="Job.11.4"><sup><a href="#Job.11.4" class="verse-number">4</a></sup> Ось говориш ти: Чисте моє міркування, і я чистий в очах Твоїх, Боже!</p>
  <p class="verse" id="Job.11.5"><sup><a href="#Job.11.5" class="verse-number">5</a></sup> О, коли б говорити став Бог, і відкрив Свої уста до тебе,</p>
  <p class="verse" id="Job.11.6"><sup><a href="#Job.11.6" class="verse-number">6</a></sup> і представив тобі таємниці премудрости, бо вони як ті чуда роздумування! І знай, вимагає Бог менше від тебе, ніж провини твої того варті!</p>
  <p class="verse" id="Job.11.7"><sup><a href="#Job.11.7" class="verse-number">7</a></sup> Чи ти Божу глибінь дослідиш, чи знаєш ти аж до кінця Всемогутнього?</p>
  <p class="verse" id="Job.11.8"><sup><a href="#Job.11.8" class="verse-number">8</a></sup> Вона вища від неба, що зможеш зробити? І глибша вона за шеол, як пізнаєш її?</p>
  <p class="verse" id="Job.11.9"><sup><a href="#Job.11.9" class="verse-number">9</a></sup> Її міра довша за землю, і ширша за море вона!</p>
  <p class="verse" id="Job.11.10"><sup><a href="#Job.11.10" class="verse-number">10</a></sup> Якщо Він перейде й замкне щось, і згромадить, то хто заборонить Йому?</p>
  <p class="verse" id="Job.11.11"><sup><a href="#Job.11.11" class="verse-number">11</a></sup> Бо Він знає нікчемності людські та бачить насилля, і Він не догляне?</p>
  <p class="verse" id="Job.11.12"><sup><a href="#Job.11.12" class="verse-number">12</a></sup> Тож людина порожня мудрішає, хоч народжується, як те дике осля!</p>
  <p class="verse" id="Job.11.13"><sup><a href="#Job.11.13" class="verse-number">13</a></sup> Якщо ти зміцниш своє серце, і свої руки до Нього простягнеш,</p>
  <p class="verse" id="Job.11.14"><sup><a href="#Job.11.14" class="verse-number">14</a></sup> якщо є беззаконня в руці твоїй, то прожени ти його, і кривда в наметах твоїх нехай не пробуває,</p>
  <p class="verse" id="Job.11.15"><sup><a href="#Job.11.15" class="verse-number">15</a></sup> тож тоді ти підіймеш обличчя невинне своє, і будеш міцний, і не будеш боятись!</p>
  <p class="verse" id="Job.11.16"><sup><a href="#Job.11.16" class="verse-number">16</a></sup> Бо забудеш страждання, про них будеш згадувати, як про воду, яка пропливла...</p>
  <p class="verse" id="Job.11.17"><sup><a href="#Job.11.17" class="verse-number">17</a></sup> Від півдня повстане життя, а темрява буде, як ранок.</p>
  <p class="verse" id="Job.11.18"><sup><a href="#Job.11.18" class="verse-number">18</a></sup> І будеш ти певний, бо маєш надію, і викопаєш собі яму та й будеш безпечно лежати,</p>
  <p class="verse" id="Job.11.19"><sup><a href="#Job.11.19" class="verse-number">19</a></sup> і будеш лежати, й ніхто не сполошить, і багато-хто будуть підлещуватися до обличчя твого...</p>
  <p class="verse" id="Job.11.20"><sup><a href="#Job.11.20" class="verse-number">20</a></sup> А очі безбожних минуться, і згине притулок у них, а їхня надія то стогін душі!</p>
  <h2>Chapter 12</h2>
  <p class="verse" id="Job.12.1"><sup><a href="#Job.12.1" class="verse-number">1</a></sup> А Йов відповів та й сказав:</p>
  <p class="verse" id="Job.12.2"><sup><a href="#Job.12.2" class="verse-number">2</a></sup> Справді, то ж ви тільки люди, і мудрість із вами помре!...</p>
  <p class="verse" id="Job.12.3"><sup><a href="#Job.12.3" class="verse-number">3</a></sup> Таж і я маю розум, як ви, я не нижчий від вас! І в кого немає такого, як це?</p>
  <p class="verse" id="Job.12.4"><sup><a href="#Job.12.4" class="verse-number">4</a></sup> Посміховищем став я для друга свого, я, що кликав до Бога, і Він мені відповідав, посміховищем став справедливий, невинний...</p>
  <p class="verse" id="Job.12.5"><sup><a href="#Job.12.5" class="verse-number">5</a></sup> Нещасливцю погорда, на думку спокійного, приготовлена для спотикання ноги!</p>
  <p class="verse" id="Job.12.6"><sup><a href="#Job.12.6" class="verse-number">6</a></sup> Спокійні намети грабіжників, і безпечність у тих, хто Бога гнівить, у того, хто ніби то Бога провадить рукою своєю.</p>
  <p class="verse" id="Job.12.7"><sup><a href="#Job.12.7" class="verse-number">7</a></sup> Але запитай хоч худобу і навчить тебе, і птаство небесне й тобі розповість.</p>
  <p class="verse" id="Job.12.8"><sup><a href="#Job.12.8" class="verse-number">8</a></sup> Або говори до землі й вона вивчить тебе, і розкажуть тобі риби морські.</p>
  <p class="verse" id="Job.12.9"><sup><a href="#Job.12.9" class="verse-number">9</a></sup> Хто б із цього всього не пізнав, що Господня рука це вчинила?</p>
  <p class="verse" id="Job.12.10"><sup><a href="#Job.12.10" class="verse-number">10</a></sup> Що в Нього в руці душа всього живого й дух кожного людського тіла?</p>
  <p class="verse" id="Job.12.11"><sup><a href="#Job.12.11" class="verse-number">11</a></sup> Чи ж не ухо слова розбирає, піднебіння ж смакує для себе поживу?</p>
  <p class="verse" id="Job.12.12"><sup><a href="#Job.12.12" class="verse-number">12</a></sup> Мудрість у старших, бо довгість днів розум.</p>
  <p class="verse" id="Job.12.13"><sup><a href="#Job.12.13" class="verse-number">13</a></sup> Мудрість та сила у Нього, Його рада та розум.</p>
  <p class="verse" id="Job.12.14"><sup><a href="#Job.12.14" class="verse-number">14</a></sup> Ось Він зруйнує й не буде воно відбудоване, замкне чоловіка й не буде він випущений.</p>
  <p class="verse" id="Job.12.15"><sup><a href="#Job.12.15" class="verse-number">15</a></sup> Ось Він стримає води і висохнуть, Він їх пустить то землю вони перевернуть.</p>
  <p class="verse" id="Job.12.16"><sup><a href="#Job.12.16" class="verse-number">16</a></sup> В Нього сила та задум, у Нього заблуджений і той, хто призводить до блуду.</p>
  <p class="verse" id="Job.12.17"><sup><a href="#Job.12.17" class="verse-number">17</a></sup> Він уводить у помилку радників, і обезумлює суддів,</p>
  <p class="verse" id="Job.12.18"><sup><a href="#Job.12.18" class="verse-number">18</a></sup> Він розв'язує пута царів і приперізує пояса на їхні стегна.</p>
  <p class="verse" id="Job.12.19"><sup><a href="#Job.12.19" class="verse-number">19</a></sup> Він провадить священиків босо, і потужних повалює,</p>
  <p class="verse" id="Job.12.20"><sup><a href="#Job.12.20" class="verse-number">20</a></sup> Він надійним уста відіймає й забирає від старших розумність.</p>
  <p class="verse" id="Job.12.21"><sup><a href="#Job.12.21" class="verse-number">21</a></sup> На достойників ллє Він погорду, а пояса можним ослаблює.</p>
  <p class="verse" id="Job.12.22"><sup><a href="#Job.12.22" class="verse-number">22</a></sup> Відкриває Він речі глибокі із темряви, а темне провадить на світло.</p>
  <p class="verse" id="Job.12.23"><sup><a href="#Job.12.23" class="verse-number">23</a></sup> Він робить народи потужними й знову їх нищить, Він народи поширює, й потім виводить в неволю.</p>
  <p class="verse" id="Job.12.24"><sup><a href="#Job.12.24" class="verse-number">24</a></sup> Відіймає Він розум в народніх голів на землі та блукати їх змушує по бездорожній пустелі,</p>
  <p class="verse" id="Job.12.25"><sup><a href="#Job.12.25" class="verse-number">25</a></sup> вони ходять навпомацки в темряві темній, і Він упроваджує їх в блуканину, мов п'яного!</p>
  <h2>Chapter 13</h2>
  <p class="verse" id="Job.13.1"><sup><a href="#Job.13.1" class="verse-number">1</a></sup> Ось усе оце бачило око моє, чуло ухо моє, та й усе зауважило...</p>
  <p class="verse" id="Job.13.2"><sup><a href="#Job.13.2" class="verse-number">2</a></sup> Як знаєте ви знаю й я, я не нижчий від вас,</p>
  <p class="verse" id="Job.13.3"><sup><a href="#Job.13.3" class="verse-number">3</a></sup> і я говоритиму до Всемогутнього, і переконувати хочу Бога!</p>
  <p class="verse" id="Job.13.4"><sup><a href="#Job.13.4" class="verse-number">4</a></sup> Та неправду куєте тут ви, лікарі непутящі ви всі!</p>
  <p class="verse" id="Job.13.5"><sup><a href="#Job.13.5" class="verse-number">5</a></sup> О, коли б ви насправді мовчали, то вам це за мудрість було б!...</p>
  <p class="verse" id="Job.13.6"><sup><a href="#Job.13.6" class="verse-number">6</a></sup> Послухайте но переконань моїх: і вислухайте заперечення уст моїх.</p>
  <p class="verse" id="Job.13.7"><sup><a href="#Job.13.7" class="verse-number">7</a></sup> Чи будете ви говорити неправду про Бога, чи будете ви говорити оману про Нього?</p>
  <p class="verse" id="Job.13.8"><sup><a href="#Job.13.8" class="verse-number">8</a></sup> Чи будете ви уважати на Нього? Чи за Бога на прю постаєте?</p>
  <p class="verse" id="Job.13.9"><sup><a href="#Job.13.9" class="verse-number">9</a></sup> Чи добре, що вас Він дослідить? Чи як з людини сміються, так будете ви насміхатися з Нього?</p>
  <p class="verse" id="Job.13.10"><sup><a href="#Job.13.10" class="verse-number">10</a></sup> Насправді Він вас покарає, якщо будете ви потурати таємно особі!</p>
  <p class="verse" id="Job.13.11"><sup><a href="#Job.13.11" class="verse-number">11</a></sup> Чи ж велич Його не настрашує вас, і не нападає на вас Його страх?</p>
  <p class="verse" id="Job.13.12"><sup><a href="#Job.13.12" class="verse-number">12</a></sup> Ваші нагадування це прислів'я із попелу, ваші башти це глиняні башти!</p>
  <p class="verse" id="Job.13.13"><sup><a href="#Job.13.13" class="verse-number">13</a></sup> Мовчіть передо мною, а я говоритиму, і нехай щобудь прийде на мене!</p>
  <p class="verse" id="Job.13.14"><sup><a href="#Job.13.14" class="verse-number">14</a></sup> Нащо дертиму я своє тіло зубами своїми, а душу свою покладу в свою руку?</p>
  <p class="verse" id="Job.13.15"><sup><a href="#Job.13.15" class="verse-number">15</a></sup> Ось Він мене вб'є, і я надії не матиму, але перед обличчям Його про дороги свої сперечатися буду!</p>
  <p class="verse" id="Job.13.16"><sup><a href="#Job.13.16" class="verse-number">16</a></sup> І це мені буде спасінням, бо перед обличчя Його не підійде безбожний.</p>
  <p class="verse" id="Job.13.17"><sup><a href="#Job.13.17" class="verse-number">17</a></sup> Направду послухайте слова мого, а моє це освідчення в ваших ушах нехай буде.</p>
  <p class="verse" id="Job.13.18"><sup><a href="#Job.13.18" class="verse-number">18</a></sup> Ось я суд спорядив, бо я справедливий, те знаю!</p>
  <p class="verse" id="Job.13.19"><sup><a href="#Job.13.19" class="verse-number">19</a></sup> Хто той, що буде зо мною провадити прю? Бо тепер я замовк би й помер би...</p>
  <p class="verse" id="Job.13.20"><sup><a href="#Job.13.20" class="verse-number">20</a></sup> Тільки двох цих речей не роби Ти зо мною, тоді від обличчя Твого я не буду ховатись:</p>
  <p class="verse" id="Job.13.21"><sup><a href="#Job.13.21" class="verse-number">21</a></sup> віддали Свою руку від мене, а Твій страх хай мене не жахає!...</p>
  <p class="verse" id="Job.13.22"><sup><a href="#Job.13.22" class="verse-number">22</a></sup> Тоді клич, а я відповідатиму, або я говоритиму, Ти ж мені відповідь дай!</p>
  <p class="verse" id="Job.13.23"><sup><a href="#Job.13.23" class="verse-number">23</a></sup> Скільки в мене провин та гріхів? Покажи Ти мені мій переступ та гріх мій!</p>
  <p class="verse" id="Job.13.24"><sup><a href="#Job.13.24" class="verse-number">24</a></sup> Чому Ти ховаєш обличчя Своє і вважаєш мене Собі ворогом?</p>
  <p class="verse" id="Job.13.25"><sup><a href="#Job.13.25" class="verse-number">25</a></sup> Чи Ти будеш страхати завіяний вітром листок? Чи Ти соломину суху будеш гнати?</p>
  <p class="verse" id="Job.13.26"><sup><a href="#Job.13.26" class="verse-number">26</a></sup> Бо Ти пишеш на мене гіркоти й провини мого молодечого віку даєш на спадок мені,</p>
  <p class="verse" id="Job.13.27"><sup><a href="#Job.13.27" class="verse-number">27</a></sup> і в кайдани заковуєш ноги мої, і всі дороги мої стережеш, назирці ходиш за мною,</p>
  <p class="verse" id="Job.13.28"><sup><a href="#Job.13.28" class="verse-number">28</a></sup> і він розпадається, мов та трухлявина, немов та одежа, що міль її з'їла!...</p>
  <h2>Chapter 14</h2>
  <p class="verse" id="Job.14.1"><sup><a href="#Job.14.1" class="verse-number">1</a></sup> Людина, що від жінки народжена, короткоденна та повна печалями:</p>
  <p class="verse" id="Job.14.2"><sup><a href="#Job.14.2" class="verse-number">2</a></sup> вона виходить, як квітка й зів'яне, і втікає, мов тінь, і не зостається...</p>
  <p class="verse" id="Job.14.3"><sup><a href="#Job.14.3" class="verse-number">3</a></sup> І на такого Ти очі Свої відкриваєш, і водиш на суд із Собою його!</p>
  <p class="verse" id="Job.14.4"><sup><a href="#Job.14.4" class="verse-number">4</a></sup> Хто чистого вивести може з нечистого? Ані один!</p>
  <p class="verse" id="Job.14.5"><sup><a href="#Job.14.5" class="verse-number">5</a></sup> Якщо визначені його дні, число його місяців в Тебе, якщо Ти призначив для нього мету, що її не перейде,</p>
  <p class="verse" id="Job.14.6"><sup><a href="#Job.14.6" class="verse-number">6</a></sup> відвернися від нього і він заспокоїться, і буде він тішитися своїм днем, як той наймит...</p>
  <p class="verse" id="Job.14.7"><sup><a href="#Job.14.7" class="verse-number">7</a></sup> Бо дерево має надію: якщо буде стяте, то силу отримає знову, і парост його не загине;</p>
  <p class="verse" id="Job.14.8"><sup><a href="#Job.14.8" class="verse-number">8</a></sup> якщо постаріє в землі його корінь і в поросі вмре його пень,</p>
  <p class="verse" id="Job.14.9"><sup><a href="#Job.14.9" class="verse-number">9</a></sup> то від водного запаху знов зацвіте, і пустить галуззя, немов саджанець!</p>
  <p class="verse" id="Job.14.10"><sup><a href="#Job.14.10" class="verse-number">10</a></sup> А помре чоловік і зникає, а сконає людина то де ж вона є?...</p>
  <p class="verse" id="Job.14.11"><sup><a href="#Job.14.11" class="verse-number">11</a></sup> Як вода витікає із озера, а річка спадає та сохне,</p>
  <p class="verse" id="Job.14.12"><sup><a href="#Job.14.12" class="verse-number">12</a></sup> так і та людина покладеться й не встане, аж до закінчення неба не збудяться люди та не прокинуться зо сну свого...</p>
  <p class="verse" id="Job.14.13"><sup><a href="#Job.14.13" class="verse-number">13</a></sup> О, якби Ти в шеолі мене заховав, коли б Ти мене приховав, аж поки минеться Твій гнів, коли б час Ти призначив мені, та й про мене згадав!</p>
  <p class="verse" id="Job.14.14"><sup><a href="#Job.14.14" class="verse-number">14</a></sup> Як помре чоловік, то чи він оживе? Буду мати надію по всі дні свойого життя, аж поки не прийде заміна для мене!</p>
  <p class="verse" id="Job.14.15"><sup><a href="#Job.14.15" class="verse-number">15</a></sup> Кликав би Ти, то я відповів би Тобі, за чин Своїх рук сумував би,</p>
  <p class="verse" id="Job.14.16"><sup><a href="#Job.14.16" class="verse-number">16</a></sup> бо кроки мої рахував би тепер, а мойого гріха не стеріг би,</p>
  <p class="verse" id="Job.14.17"><sup><a href="#Job.14.17" class="verse-number">17</a></sup> провина моя була б запечатана в вузлику, і Ти закрив би моє беззаконня...</p>
  <p class="verse" id="Job.14.18"><sup><a href="#Job.14.18" class="verse-number">18</a></sup> Але гора справді впаде, а скеля зсувається з місця свого,</p>
  <p class="verse" id="Job.14.19"><sup><a href="#Job.14.19" class="verse-number">19</a></sup> каміння стирає вода, її злива сполощує порох землі, так надію того Ти губиш...</p>
  <p class="verse" id="Job.14.20"><sup><a href="#Job.14.20" class="verse-number">20</a></sup> Ти силою схопиш назавжди його, і відходить, Ти міняєш обличчя його й відсилаєш його...</p>
  <p class="verse" id="Job.14.21"><sup><a href="#Job.14.21" class="verse-number">21</a></sup> Чи сини його славні, того він не знає, чи в прикрому стані того він не відає...</p>
  <p class="verse" id="Job.14.22"><sup><a href="#Job.14.22" class="verse-number">22</a></sup> Боліє він тільки тоді, коли тіло на ньому, коли в ньому душа тоді тужить..</p>
  <h2>Chapter 15</h2>
  <p class="verse" id="Job.15.1"><sup><a href="#Job.15.1" class="verse-number">1</a></sup> І відповів теманянин Еліфаз та й сказав:</p>
  <p class="verse" id="Job.15.2"><sup><a href="#Job.15.2" class="verse-number">2</a></sup> Чи відповідатиме мудра людина знанням вітряним, і східнім вітром наповнить утробу свою?</p>
  <p class="verse" id="Job.15.3"><sup><a href="#Job.15.3" class="verse-number">3</a></sup> Буде виправдуватися тим словом, що не надається, чи тими речами, що пожитку немає від них?</p>
  <p class="verse" id="Job.15.4"><sup><a href="#Job.15.4" class="verse-number">4</a></sup> Ти страх Божий руйнуєш також, і пустошиш молитву до Бога,</p>
  <p class="verse" id="Job.15.5"><sup><a href="#Job.15.5" class="verse-number">5</a></sup> бо навчає провина твоя твої уста, і ти вибираєш собі язика хитрунів.</p>
  <p class="verse" id="Job.15.6"><sup><a href="#Job.15.6" class="verse-number">6</a></sup> Оскаржають тебе твої уста, не я, й твої губи свідкують на тебе:</p>
  <p class="verse" id="Job.15.7"><sup><a href="#Job.15.7" class="verse-number">7</a></sup> Чи ти народився людиною першою, чи раніше, ніж згір'я, ти створений?</p>
  <p class="verse" id="Job.15.8"><sup><a href="#Job.15.8" class="verse-number">8</a></sup> Чи ти слухав у Божій таємній нараді, та мудрість для себе забрав?</p>
  <p class="verse" id="Job.15.9"><sup><a href="#Job.15.9" class="verse-number">9</a></sup> Що ти знаєш, чого б ми не знали? Що ти зрозумів, і не з нами воно?</p>
  <p class="verse" id="Job.15.10"><sup><a href="#Job.15.10" class="verse-number">10</a></sup> Поміж нами і сивий, отой і старий, старший днями від батька твого.</p>
  <p class="verse" id="Job.15.11"><sup><a href="#Job.15.11" class="verse-number">11</a></sup> Чи мало для тебе потішення Божі та слово, яке Він сховав у тобі?</p>
  <p class="verse" id="Job.15.12"><sup><a href="#Job.15.12" class="verse-number">12</a></sup> Чого то підносить тебе твоє серце, й які то знаки твої очі дають,</p>
  <p class="verse" id="Job.15.13"><sup><a href="#Job.15.13" class="verse-number">13</a></sup> що на Бога звертаєш ти духа свого, і з своїх уст випускаєш подібні слова?</p>
  <p class="verse" id="Job.15.14"><sup><a href="#Job.15.14" class="verse-number">14</a></sup> Що таке чоловік, щоб оправданим бути, і щоб був справедливим від жінки народжений?</p>
  <p class="verse" id="Job.15.15"><sup><a href="#Job.15.15" class="verse-number">15</a></sup> Таж Він навіть святим Своїм не довіряє, і не оправдані в очах Його небеса,</p>
  <p class="verse" id="Job.15.16"><sup><a href="#Job.15.16" class="verse-number">16</a></sup> що ж тоді чоловік той бридкий та зіпсутий, що п'є кривду, як воду?</p>
  <p class="verse" id="Job.15.17"><sup><a href="#Job.15.17" class="verse-number">17</a></sup> Я тобі розповім, ти послухай мене, а що бачив, то те розкажу,</p>
  <p class="verse" id="Job.15.18"><sup><a href="#Job.15.18" class="verse-number">18</a></sup> про що мудрі донесли та від батьків своїх не затаїли того,</p>
  <p class="verse" id="Job.15.19"><sup><a href="#Job.15.19" class="verse-number">19</a></sup> їм самим була дана земля, і не приходив чужий поміж них.</p>
  <p class="verse" id="Job.15.20"><sup><a href="#Job.15.20" class="verse-number">20</a></sup> Безбожний тремтить по всі дні, а насильникові мало років заховано.</p>
  <p class="verse" id="Job.15.21"><sup><a href="#Job.15.21" class="verse-number">21</a></sup> Вереск жахів у нього в ушах, серед миру приходить на нього грабіжник.</p>
  <p class="verse" id="Job.15.22"><sup><a href="#Job.15.22" class="verse-number">22</a></sup> Він не вірить, що вернеться від темноти, й він вичікується для меча.</p>
  <p class="verse" id="Job.15.23"><sup><a href="#Job.15.23" class="verse-number">23</a></sup> Він мандрує за хлібом, та де він? Знає він, що для нього встановлений день темноти...</p>
  <p class="verse" id="Job.15.24"><sup><a href="#Job.15.24" class="verse-number">24</a></sup> Страшать його утиск та гноблення, хапають його, немов цар, що готовий до бою,</p>
  <p class="verse" id="Job.15.25"><sup><a href="#Job.15.25" class="verse-number">25</a></sup> бо руку свою простягав він на Бога, і повставав на Всемогутнього,</p>
  <p class="verse" id="Job.15.26"><sup><a href="#Job.15.26" class="verse-number">26</a></sup> проти Нього твердою він шиєю бігав, товстими хребтами щитів своїх.</p>
  <p class="verse" id="Job.15.27"><sup><a href="#Job.15.27" class="verse-number">27</a></sup> Бо закрив він обличчя своє своїм салом, і боки обклав своїм жиром,</p>
  <p class="verse" id="Job.15.28"><sup><a href="#Job.15.28" class="verse-number">28</a></sup> і сидів у містах поруйнованих, у домах тих, що в них не сидять, що на купи каміння призначені.</p>
  <p class="verse" id="Job.15.29"><sup><a href="#Job.15.29" class="verse-number">29</a></sup> Він не буде багатий, і не встоїться сила його, і по землі не поширяться їхні маєтки.</p>
  <p class="verse" id="Job.15.30"><sup><a href="#Job.15.30" class="verse-number">30</a></sup> Не вступиться з темности він, полум'я висушить парост його, й духом уст Його буде він схоплений.</p>
  <p class="verse" id="Job.15.31"><sup><a href="#Job.15.31" class="verse-number">31</a></sup> Хай не вірить в марноту заблуканий, бо марнотою буде заплата йому,</p>
  <p class="verse" id="Job.15.32"><sup><a href="#Job.15.32" class="verse-number">32</a></sup> вона виповниться не за днів його, а його верховіття не буде зелене!</p>
  <p class="verse" id="Job.15.33"><sup><a href="#Job.15.33" class="verse-number">33</a></sup> Поскидає насиллям, немов виноград, недозрілість свою, поронить він квіття своє, як оливка,</p>
  <p class="verse" id="Job.15.34"><sup><a href="#Job.15.34" class="verse-number">34</a></sup> бо збори безбожних спустошені будуть, а огонь пожере дім хабарника:</p>
  <p class="verse" id="Job.15.35"><sup><a href="#Job.15.35" class="verse-number">35</a></sup> він злом вагітніє, й породить марноту, й оману готує утроба його...</p>
  <h2>Chapter 16</h2>
  <p class="verse" id="Job.16.1"><sup><a href="#Job.16.1" class="verse-number">1</a></sup> А Йов відповів та й сказав:</p>
  <p class="verse" id="Job.16.2"><sup><a href="#Job.16.2" class="verse-number">2</a></sup> Чув я такого багато, даремні розрадники всі ви!</p>
  <p class="verse" id="Job.16.3"><sup><a href="#Job.16.3" class="verse-number">3</a></sup> Чи настане кінець вітряним цим словам? Або що зміцнило тебе, що так відповідаєш?</p>
  <p class="verse" id="Job.16.4"><sup><a href="#Job.16.4" class="verse-number">4</a></sup> І я говорив би, як ви, якби ви на місці моєму були, я додав би словами на вас, і головою своєю кивав би на вас,</p>
  <p class="verse" id="Job.16.5"><sup><a href="#Job.16.5" class="verse-number">5</a></sup> устами своїми зміцняв би я вас, і не стримав би рух своїх губ на розраду!</p>
  <p class="verse" id="Job.16.6"><sup><a href="#Job.16.6" class="verse-number">6</a></sup> Якщо я говоритиму, біль мій не стримається, а якщо перестану, що відійде від мене?</p>
  <p class="verse" id="Job.16.7"><sup><a href="#Job.16.7" class="verse-number">7</a></sup> Та тепер ось Він змучив мене: Всю громаду мою Ти спустошив,</p>
  <p class="verse" id="Job.16.8"><sup><a href="#Job.16.8" class="verse-number">8</a></sup> і поморщив мене, і це стало за свідчення, і змарнілість моя проти мене повстала, і очевидьки мені докоряє!</p>
  <p class="verse" id="Job.16.9"><sup><a href="#Job.16.9" class="verse-number">9</a></sup> Його гнів мене шарпає та ненавидить мене, скрегоче на мене зубами своїми, мій ворог вигострює очі свої проти мене...</p>
  <p class="verse" id="Job.16.10"><sup><a href="#Job.16.10" class="verse-number">10</a></sup> Вони пащі свої роззявляють на мене, б'ють ганебно по щоках мене, збираються разом на мене:</p>
  <p class="verse" id="Job.16.11"><sup><a href="#Job.16.11" class="verse-number">11</a></sup> Бог злочинцеві видав мене, і кинув у руки безбожних мене...</p>
  <p class="verse" id="Job.16.12"><sup><a href="#Job.16.12" class="verse-number">12</a></sup> Спокійний я був, та тремтячим мене Він зробив... І за шию вхопив Він мене й розторощив мене, та й поставив мене Собі ціллю:</p>
  <p class="verse" id="Job.16.13"><sup><a href="#Job.16.13" class="verse-number">13</a></sup> Його стрільці мене оточили, розриває нирки мої Він не жалівши, мою жовч виливає на землю...</p>
  <p class="verse" id="Job.16.14"><sup><a href="#Job.16.14" class="verse-number">14</a></sup> Він робить пролім на проломі в мені, Він на мене біжить, як силач...</p>
  <p class="verse" id="Job.16.15"><sup><a href="#Job.16.15" class="verse-number">15</a></sup> Верету пошив я на шкіру свою та під порох знизив свою голову...</p>
  <p class="verse" id="Job.16.16"><sup><a href="#Job.16.16" class="verse-number">16</a></sup> Зашарілось обличчя моє від плачу, й на повіках моїх залягла смертна тінь,</p>
  <p class="verse" id="Job.16.17"><sup><a href="#Job.16.17" class="verse-number">17</a></sup> хоч насильства немає в долонях моїх, і чиста молитва моя!</p>
  <p class="verse" id="Job.16.18"><sup><a href="#Job.16.18" class="verse-number">18</a></sup> Не прикрий, земле, крови моєї, і хай місця не буде для зойку мого,</p>
  <p class="verse" id="Job.16.19"><sup><a href="#Job.16.19" class="verse-number">19</a></sup> бо тепер ось на небі мій Свідок, Самовидець мій на висоті...</p>
  <p class="verse" id="Job.16.20"><sup><a href="#Job.16.20" class="verse-number">20</a></sup> Глузливці мої, мої друзі, моє око до Бога сльозить,</p>
  <p class="verse" id="Job.16.21"><sup><a href="#Job.16.21" class="verse-number">21</a></sup> і нехай Він дозволить людині змагання із Богом, як між сином людським і ближнім його,</p>
  <p class="verse" id="Job.16.22"><sup><a href="#Job.16.22" class="verse-number">22</a></sup> бо почислені роки минуть, і піду я дорогою, та й не вернусь...</p>
  <h2>Chapter 17</h2>
  <p class="verse" id="Job.17.1"><sup><a href="#Job.17.1" class="verse-number">1</a></sup> Мій дух заламавсь, мої дні погасають, зостались мені самі гроби!...</p>
  <p class="verse" id="Job.17.2"><sup><a href="#Job.17.2" class="verse-number">2</a></sup> Дійсно, насмішки зо мною, й моє око в розгірченні їхнім ночує...</p>
  <p class="verse" id="Job.17.3"><sup><a href="#Job.17.3" class="verse-number">3</a></sup> Поклади, дай заставу за мене Ти Сам, хто ж то той, що умову зо мною заб'є по руках?</p>
  <p class="verse" id="Job.17.4"><sup><a href="#Job.17.4" class="verse-number">4</a></sup> Бо від розуміння закрив Ти їх серце тому не звеличуєш їх.</p>
  <p class="verse" id="Job.17.5"><sup><a href="#Job.17.5" class="verse-number">5</a></sup> Він призначує ближніх на поділ, а очі синів його темніють,</p>
  <p class="verse" id="Job.17.6"><sup><a href="#Job.17.6" class="verse-number">6</a></sup> Він поставив мене за прислів'я в народів, і став я таким, на якого плюють...</p>
  <p class="verse" id="Job.17.7"><sup><a href="#Job.17.7" class="verse-number">7</a></sup> З безталання потемніло око моє, а всі члени мої як та тінь...</p>
  <p class="verse" id="Job.17.8"><sup><a href="#Job.17.8" class="verse-number">8</a></sup> Праведники остовпіють на це, і невинний встає на безбожного.</p>
  <p class="verse" id="Job.17.9"><sup><a href="#Job.17.9" class="verse-number">9</a></sup> І праведний буде держатись дороги своєї, а хто чисторукий побільшиться в силі.</p>
  <p class="verse" id="Job.17.10"><sup><a href="#Job.17.10" class="verse-number">10</a></sup> Але всі ви повернетеся, і приходьте, та я не знаходжу між вами розумного...</p>
  <p class="verse" id="Job.17.11"><sup><a href="#Job.17.11" class="verse-number">11</a></sup> Мої дні проминули, порвалися думи мої, мого серця маєток,</p>
  <p class="verse" id="Job.17.12"><sup><a href="#Job.17.12" class="verse-number">12</a></sup> вони мені ніч обертають на день, наближують світло при темряві!</p>
  <p class="verse" id="Job.17.13"><sup><a href="#Job.17.13" class="verse-number">13</a></sup> Якщо сподіваюсь, то тільки шеолу, як дому свого, в темноті постелю своє ложе...</p>
  <p class="verse" id="Job.17.14"><sup><a href="#Job.17.14" class="verse-number">14</a></sup> До гробу я кличу: О батьку ти мій! До черви: Моя мамо та сестро моя!...</p>
  <p class="verse" id="Job.17.15"><sup><a href="#Job.17.15" class="verse-number">15</a></sup> Де ж тоді та надія моя? А надія моя, хто побачить її?</p>
  <p class="verse" id="Job.17.16"><sup><a href="#Job.17.16" class="verse-number">16</a></sup> До шеолових засувів зійде вона, коли зійдемо разом до пороху...</p>
  <h2>Chapter 18</h2>
  <p class="verse" id="Job.18.1"><sup><a href="#Job.18.1" class="verse-number">1</a></sup> І заговорив шух'янин Білдад та й сказав:</p>
  <p class="verse" id="Job.18.2"><sup><a href="#Job.18.2" class="verse-number">2</a></sup> Як довго ви будете пастками класти слова? Розміркуйте, а потім собі поговоримо!</p>
  <p class="verse" id="Job.18.3"><sup><a href="#Job.18.3" class="verse-number">3</a></sup> Чому пораховані ми, як худоба? Чому в ваших очах ми безумні?</p>
  <p class="verse" id="Job.18.4"><sup><a href="#Job.18.4" class="verse-number">4</a></sup> О ти, що розшарпуєш душу свою в своїм гніві, чи для тебе земля опустіє, а скеля осунеться з місця свого?</p>
  <p class="verse" id="Job.18.5"><sup><a href="#Job.18.5" class="verse-number">5</a></sup> Таж світильник безбожних погасне, і не буде світитися іскра огню його:</p>
  <p class="verse" id="Job.18.6"><sup><a href="#Job.18.6" class="verse-number">6</a></sup> його світло стемніє в наметі, і згасне на ньому світильник його,</p>
  <p class="verse" id="Job.18.7"><sup><a href="#Job.18.7" class="verse-number">7</a></sup> стануть тісні кроки сили його, і вдарить його власна рада!...</p>
  <p class="verse" id="Job.18.8"><sup><a href="#Job.18.8" class="verse-number">8</a></sup> Бо він кинений в пастку ногами своїми, і на ґраті він буде ходити:</p>
  <p class="verse" id="Job.18.9"><sup><a href="#Job.18.9" class="verse-number">9</a></sup> пастка схопить за стопу його, зміцниться сітка на ньому,</p>
  <p class="verse" id="Job.18.10"><sup><a href="#Job.18.10" class="verse-number">10</a></sup> на нього захований шнур на землі, а пастка на нього на стежці...</p>
  <p class="verse" id="Job.18.11"><sup><a href="#Job.18.11" class="verse-number">11</a></sup> Страхіття жахають його звідусіль, і женуться за ним по слідах.</p>
  <p class="verse" id="Job.18.12"><sup><a href="#Job.18.12" class="verse-number">12</a></sup> Його сила голодною буде, а нещастя при боці його приготовлене.</p>
  <p class="verse" id="Job.18.13"><sup><a href="#Job.18.13" class="verse-number">13</a></sup> Його шкіра поїджена буде хворобою, поїсть члени його первороджений смерти.</p>
  <p class="verse" id="Job.18.14"><sup><a href="#Job.18.14" class="verse-number">14</a></sup> Відірвана буде безпека його від намету його, а Ти до царя жахів його приведеш...</p>
  <p class="verse" id="Job.18.15"><sup><a href="#Job.18.15" class="verse-number">15</a></sup> Він перебуває в наметі своєму, який не його, на мешкання його буде кинена сірка.</p>
  <p class="verse" id="Job.18.16"><sup><a href="#Job.18.16" class="verse-number">16</a></sup> Здолу посохнуть коріння його, а згори його віття зів'яне.</p>
  <p class="verse" id="Job.18.17"><sup><a href="#Job.18.17" class="verse-number">17</a></sup> Його пам'ять загине з землі, а на вулиці ймення не буде йому.</p>
  <p class="verse" id="Job.18.18"><sup><a href="#Job.18.18" class="verse-number">18</a></sup> Заженуть його з світла до темряви, і ввесь світ проганяє його.</p>
  <p class="verse" id="Job.18.19"><sup><a href="#Job.18.19" class="verse-number">19</a></sup> У нього немає в народі нащадка, ні внука, і немає останку в місцях його мешкання.</p>
  <p class="verse" id="Job.18.20"><sup><a href="#Job.18.20" class="verse-number">20</a></sup> На згадку про день його остовпівали останні, за волосся ж хапались давніші...</p>
  <p class="verse" id="Job.18.21"><sup><a href="#Job.18.21" class="verse-number">21</a></sup> Ось такі то мешкання неправедного, і це місце того, хто Бога не знає!</p>
  <h2>Chapter 19</h2>
  <p class="verse" id="Job.19.1"><sup><a href="#Job.19.1" class="verse-number">1</a></sup> А Йов відповів та й сказав:</p>
  <p class="verse" id="Job.19.2"><sup><a href="#Job.19.2" class="verse-number">2</a></sup> Аж доки смутити ви будете душу мою, та душити словами мене?</p>
  <p class="verse" id="Job.19.3"><sup><a href="#Job.19.3" class="verse-number">3</a></sup> Десять раз це мене ви соромите, гнобити мене не стидаєтесь!...</p>
  <p class="verse" id="Job.19.4"><sup><a href="#Job.19.4" class="verse-number">4</a></sup> Якщо справді зблудив я, то мій гріх при мені позостане.</p>
  <p class="verse" id="Job.19.5"><sup><a href="#Job.19.5" class="verse-number">5</a></sup> Чи ви величаєтесь справді над мною, і виказуєте мою ганьбу на мене?</p>
  <p class="verse" id="Job.19.6"><sup><a href="#Job.19.6" class="verse-number">6</a></sup> Знайте тоді, що Бог скривдив мене, і тенета Свої розточив надо мною!</p>
  <p class="verse" id="Job.19.7"><sup><a href="#Job.19.7" class="verse-number">7</a></sup> Ось ґвалт! я кричу, та не відповідає ніхто, голошу, та немає суду!...</p>
  <p class="verse" id="Job.19.8"><sup><a href="#Job.19.8" class="verse-number">8</a></sup> Він дорогу мою оточив і я не перейду, Він поклав на стежки мої темряву!</p>
  <p class="verse" id="Job.19.9"><sup><a href="#Job.19.9" class="verse-number">9</a></sup> Він стягнув з мене славу мою і вінця зняв мені з голови!</p>
  <p class="verse" id="Job.19.10"><sup><a href="#Job.19.10" class="verse-number">10</a></sup> Звідусіль Він ламає мене, і я йду, надію мою, як те дерево, вивернув Він...</p>
  <p class="verse" id="Job.19.11"><sup><a href="#Job.19.11" class="verse-number">11</a></sup> І на мене Свій гнів запалив, і зарахував Він мене до Своїх ворогів:</p>
  <p class="verse" id="Job.19.12"><sup><a href="#Job.19.12" class="verse-number">12</a></sup> полки Його разом приходять, і торують на мене дорогу свою, і таборують навколо намету мого...</p>
  <p class="verse" id="Job.19.13"><sup><a href="#Job.19.13" class="verse-number">13</a></sup> Віддалив Він від мене братів моїх, а знайомі мої почужіли для мене,</p>
  <p class="verse" id="Job.19.14"><sup><a href="#Job.19.14" class="verse-number">14</a></sup> мої ближні відстали, і забули про мене знайомі мої...</p>
  <p class="verse" id="Job.19.15"><sup><a href="#Job.19.15" class="verse-number">15</a></sup> Мешканці дому мого, і служниці мої за чужого вважають мене, чужаком я став в їхніх очах...</p>
  <p class="verse" id="Job.19.16"><sup><a href="#Job.19.16" class="verse-number">16</a></sup> Я кличу свойого раба і він відповіді не дає, хоч своїми устами благаю його...</p>
  <p class="verse" id="Job.19.17"><sup><a href="#Job.19.17" class="verse-number">17</a></sup> Мій дух став бридкий для моєї дружини, а мій запах синам моєї утроби...</p>
  <p class="verse" id="Job.19.18"><sup><a href="#Job.19.18" class="verse-number">18</a></sup> Навіть діти малі зневажають мене, коли я встаю, то глузують із мене...</p>
  <p class="verse" id="Job.19.19"><sup><a href="#Job.19.19" class="verse-number">19</a></sup> Мої всі повірники бридяться мною, а кого я кохав обернулись на мене...</p>
  <p class="verse" id="Job.19.20"><sup><a href="#Job.19.20" class="verse-number">20</a></sup> До шкіри моєї й до тіла мого приліпилися кості мої, ще біля зубів лиш зосталася шкіра моя...</p>
  <p class="verse" id="Job.19.21"><sup><a href="#Job.19.21" class="verse-number">21</a></sup> Змилуйтеся надо мною, о, змилуйтеся надо мною ви, ближні мої, бо Божа рука доторкнулась мене!...</p>
  <p class="verse" id="Job.19.22"><sup><a href="#Job.19.22" class="verse-number">22</a></sup> Чого ви мене переслідуєте, немов Бог, і не насичуєтесь моїм тілом?</p>
  <p class="verse" id="Job.19.23"><sup><a href="#Job.19.23" class="verse-number">23</a></sup> О, коли б записати слова мої, о, коли б були в книжці вони позазначувані,</p>
  <p class="verse" id="Job.19.24"><sup><a href="#Job.19.24" class="verse-number">24</a></sup> коли б рильцем залізним та оливом в скелі навіки вони були витесані!</p>
  <p class="verse" id="Job.19.25"><sup><a href="#Job.19.25" class="verse-number">25</a></sup> Та я знаю, що мій Викупитель живий, і останнього дня Він підійме із пороху</p>
  <p class="verse" id="Job.19.26"><sup><a href="#Job.19.26" class="verse-number">26</a></sup> цю шкіру мою, яка розпадається, і з тіла свойого я Бога побачу,</p>
  <p class="verse" id="Job.19.27"><sup><a href="#Job.19.27" class="verse-number">27</a></sup> сам я побачу Його, й мої очі побачать, а не очі чужі... Тануть нирки мої в моїм нутрі!...</p>
  <p class="verse" id="Job.19.28"><sup><a href="#Job.19.28" class="verse-number">28</a></sup> Коли скажете ви: Нащо будемо гнати його, коли корень справи знаходиться в ньому!</p>
  <p class="verse" id="Job.19.29"><sup><a href="#Job.19.29" class="verse-number">29</a></sup> то побійтесь меча собі ви, бо гнів за провину то меч, щоб ви знали, що є ще Суддя!...</p>
  <h2>Chapter 20</h2>
  <p class="verse" id="Job.20.1"><sup><a href="#Job.20.1" class="verse-number">1</a></sup> І відповів нааматянин Цофар та й сказав:</p>
  <p class="verse" id="Job.20.2"><sup><a href="#Job.20.2" class="verse-number">2</a></sup> Тому то думки мої відповідати мене навертають, і тому то в мені цей мій поспіх!</p>
  <p class="verse" id="Job.20.3"><sup><a href="#Job.20.3" class="verse-number">3</a></sup> Соромливу нагану собі я почув, та дух з мого розуму відповідає мені.</p>
  <p class="verse" id="Job.20.4"><sup><a href="#Job.20.4" class="verse-number">4</a></sup> Чи знаєш ти те, що від вічности, відколи людина на землі була поставлена,</p>
  <p class="verse" id="Job.20.5"><sup><a href="#Job.20.5" class="verse-number">5</a></sup> то спів несправедливих короткий, а радість безбожного тільки на хвилю?</p>
  <p class="verse" id="Job.20.6"><sup><a href="#Job.20.6" class="verse-number">6</a></sup> Якщо піднесеться величність його аж до неба, а його голова аж до хмари досягне,</p>
  <p class="verse" id="Job.20.7"><sup><a href="#Job.20.7" class="verse-number">7</a></sup> проте він загине навіки, немов його гній, хто бачив його, запитає: де він?</p>
  <p class="verse" id="Job.20.8"><sup><a href="#Job.20.8" class="verse-number">8</a></sup> Немов сон улетить і не знайдуть його, мов видіння нічне, він сполошений буде:</p>
  <p class="verse" id="Job.20.9"><sup><a href="#Job.20.9" class="verse-number">9</a></sup> його бачило око, та бачити більше не буде, і вже не побачить його його місце...</p>
  <p class="verse" id="Job.20.10"><sup><a href="#Job.20.10" class="verse-number">10</a></sup> Сини його запобігатимуть ласки в нужденних, а руки його позвертають маєток його...</p>
  <p class="verse" id="Job.20.11"><sup><a href="#Job.20.11" class="verse-number">11</a></sup> Повні кості його молодечости, та до пороху з ним вона ляже!</p>
  <p class="verse" id="Job.20.12"><sup><a href="#Job.20.12" class="verse-number">12</a></sup> Якщо в устах його зло солодке, його він таїть під своїм язиком,</p>
  <p class="verse" id="Job.20.13"><sup><a href="#Job.20.13" class="verse-number">13</a></sup> над ним милосердиться та не пускає його, і тримає його в своїх устах,</p>
  <p class="verse" id="Job.20.14"><sup><a href="#Job.20.14" class="verse-number">14</a></sup> то цей хліб в його нутрощах зміниться, стане він жовчю зміїною в нутрі його!...</p>
  <p class="verse" id="Job.20.15"><sup><a href="#Job.20.15" class="verse-number">15</a></sup> Він маєток чужого ковтав, але його виблює: Бог виганяє його із утроби його...</p>
  <p class="verse" id="Job.20.16"><sup><a href="#Job.20.16" class="verse-number">16</a></sup> Отруту зміїну він ссатиме, гадючий язик його вб'є!</p>
  <p class="verse" id="Job.20.17"><sup><a href="#Job.20.17" class="verse-number">17</a></sup> Він річкових джерел не побачить, струмків меду та молока.</p>
  <p class="verse" id="Job.20.18"><sup><a href="#Job.20.18" class="verse-number">18</a></sup> Позвертає він працю чужу, і її не ковтне, як і маєток, набутий з виміни своєї, жувати не буде...</p>
  <p class="verse" id="Job.20.19"><sup><a href="#Job.20.19" class="verse-number">19</a></sup> Бо він переслідував, кидав убогих, він дім грабував, хоч не ставив його!</p>
  <p class="verse" id="Job.20.20"><sup><a href="#Job.20.20" class="verse-number">20</a></sup> Бо спокою не знав він у нутрі своїм, і свого наймилішого не збереже.</p>
  <p class="verse" id="Job.20.21"><sup><a href="#Job.20.21" class="verse-number">21</a></sup> Немає останку з обжирства його, тому нетривале добро його все:</p>
  <p class="verse" id="Job.20.22"><sup><a href="#Job.20.22" class="verse-number">22</a></sup> за повні достатку його буде тісно йому, рука кожного скривдженого прийде на нього!</p>
  <p class="verse" id="Job.20.23"><sup><a href="#Job.20.23" class="verse-number">23</a></sup> Хай наповнена буде утроба його, та пошле Він на нього жар гніву Свого, і буде дощити на нього недугами його...</p>
  <p class="verse" id="Job.20.24"><sup><a href="#Job.20.24" class="verse-number">24</a></sup> Він буде втікати від зброї залізної, та прониже його мідний лук...</p>
  <p class="verse" id="Job.20.25"><sup><a href="#Job.20.25" class="verse-number">25</a></sup> Він стане меча витягати, і вийде він із тіла, та держак його вийде із жовчі його, і перестрах на нього впаде!</p>
  <p class="verse" id="Job.20.26"><sup><a href="#Job.20.26" class="verse-number">26</a></sup> При скарбах його всі нещастя заховані, його буде жерти огонь не роздмухуваний, позостале в наметі його буде знищене...</p>
  <p class="verse" id="Job.20.27"><sup><a href="#Job.20.27" class="verse-number">27</a></sup> Небо відкриє його беззаконня, а земля проти нього повстане,</p>
  <p class="verse" id="Job.20.28"><sup><a href="#Job.20.28" class="verse-number">28</a></sup> урожай його дому втече, розпливеться в день гніву Його...</p>
  <p class="verse" id="Job.20.29"><sup><a href="#Job.20.29" class="verse-number">29</a></sup> Оце доля від Бога людині безбожній, і спадщина, обіцяна Богом для неї!</p>
  <h2>Chapter 21</h2>
  <p class="verse" id="Job.21.1"><sup><a href="#Job.21.1" class="verse-number">1</a></sup> А Йов відповів та й сказав:</p>
  <p class="verse" id="Job.21.2"><sup><a href="#Job.21.2" class="verse-number">2</a></sup> Уважно послухайте слово моє, і нехай буде мені це розрадою вашою!</p>
  <p class="verse" id="Job.21.3"><sup><a href="#Job.21.3" class="verse-number">3</a></sup> Перетерпіть мені, а я промовлятиму, по промові ж моїй насміхатися будеш.</p>
  <p class="verse" id="Job.21.4"><sup><a href="#Job.21.4" class="verse-number">4</a></sup> Хіба до людини моє нарікання? Чи не мав би чого стати нетерпеливим мій дух?</p>
  <p class="verse" id="Job.21.5"><sup><a href="#Job.21.5" class="verse-number">5</a></sup> Оберніться до мене й жахніться, та руку на уста свої покладіть...</p>
  <p class="verse" id="Job.21.6"><sup><a href="#Job.21.6" class="verse-number">6</a></sup> І якщо я згадаю про це, то жахаюсь, і морозом проймається тіло моє...</p>
  <p class="verse" id="Job.21.7"><sup><a href="#Job.21.7" class="verse-number">7</a></sup> Чого несправедливі живуть, доживають до віку, й багатством зміцняються?</p>
  <p class="verse" id="Job.21.8"><sup><a href="#Job.21.8" class="verse-number">8</a></sup> Насіння їх міцно стоїть перед ними, при них, а їхні нащадки на їхніх очах...</p>
  <p class="verse" id="Job.21.9"><sup><a href="#Job.21.9" class="verse-number">9</a></sup> Доми їхні то спокій від страху, і над ними нема бича Божого.</p>
  <p class="verse" id="Job.21.10"><sup><a href="#Job.21.10" class="verse-number">10</a></sup> Спинається бик його, і не даремно, зачинає корова його, й не скидає.</p>
  <p class="verse" id="Job.21.11"><sup><a href="#Job.21.11" class="verse-number">11</a></sup> Вони випускають своїх молодят, як отару, а їх діти вибрикують.</p>
  <p class="verse" id="Job.21.12"><sup><a href="#Job.21.12" class="verse-number">12</a></sup> Вони голос здіймають при бубні та цитрі, і веселяться при звуку сопілки.</p>
  <p class="verse" id="Job.21.13"><sup><a href="#Job.21.13" class="verse-number">13</a></sup> Провадять в добрі свої дні, і сходять в спокої в шеол.</p>
  <p class="verse" id="Job.21.14"><sup><a href="#Job.21.14" class="verse-number">14</a></sup> А до Бога говорять вони: Уступися від нас, ми ж доріг Твоїх знати не хочем!</p>
  <p class="verse" id="Job.21.15"><sup><a href="#Job.21.15" class="verse-number">15</a></sup> Що таке Всемогутній, що будем служити Йому? І що скористаєм, як будем благати Його?</p>
  <p class="verse" id="Job.21.16"><sup><a href="#Job.21.16" class="verse-number">16</a></sup> Та не в їхній руці добро їхнє, далека від мене порада безбожних...</p>
  <p class="verse" id="Job.21.17"><sup><a href="#Job.21.17" class="verse-number">17</a></sup> Як часто світильник безбожним згасає, і приходить на них їх нещастя? Він приділює в гніві Своїм на них пастки!</p>
  <p class="verse" id="Job.21.18"><sup><a href="#Job.21.18" class="verse-number">18</a></sup> Вони будуть, немов та солома на вітрі, і немов та полова, що буря схопила її!</p>
  <p class="verse" id="Job.21.19"><sup><a href="#Job.21.19" class="verse-number">19</a></sup> Бог ховає синам його кривду Свою та нехай надолужить самому йому, і він знатиме!</p>
  <p class="verse" id="Job.21.20"><sup><a href="#Job.21.20" class="verse-number">20</a></sup> Нехай його очі побачать нещастя його, й бодай сам він пив гнів Всемогутнього!</p>
  <p class="verse" id="Job.21.21"><sup><a href="#Job.21.21" class="verse-number">21</a></sup> Яке бо старання його про родину по ньому, як для нього число його місяців вже перелічене?</p>
  <p class="verse" id="Job.21.22"><sup><a href="#Job.21.22" class="verse-number">22</a></sup> Чи буде хто Бога навчати знання, Його, що й небесних судитиме?</p>
  <p class="verse" id="Job.21.23"><sup><a href="#Job.21.23" class="verse-number">23</a></sup> Оцей в повній силі своїй помирає, увесь він спокійний та мирний,</p>
  <p class="verse" id="Job.21.24"><sup><a href="#Job.21.24" class="verse-number">24</a></sup> діжки його повні були молока, а мізок костей його свіжий.</p>
  <p class="verse" id="Job.21.25"><sup><a href="#Job.21.25" class="verse-number">25</a></sup> А цей помирає з душею огірченою, і доброго не споживав він,</p>
  <p class="verse" id="Job.21.26"><sup><a href="#Job.21.26" class="verse-number">26</a></sup> та порохом будуть лежати обоє вони, і черва їх покриє...</p>
  <p class="verse" id="Job.21.27"><sup><a href="#Job.21.27" class="verse-number">27</a></sup> Тож я знаю думки ваші й задуми, що хочете кривдити ними мене.</p>
  <p class="verse" id="Job.21.28"><sup><a href="#Job.21.28" class="verse-number">28</a></sup> Бож питаєте ви: Де князів дім, і де намет пробування безбожних?</p>
  <p class="verse" id="Job.21.29"><sup><a href="#Job.21.29" class="verse-number">29</a></sup> Тож спитайтеся тих, що дорогою йдуть, а їхніх ознак не затаюйте:</p>
  <p class="verse" id="Job.21.30"><sup><a href="#Job.21.30" class="verse-number">30</a></sup> що буває врятований злий в день загибелі, на день гніву відводиться в захист!</p>
  <p class="verse" id="Job.21.31"><sup><a href="#Job.21.31" class="verse-number">31</a></sup> Хто йому розповість у лице про дорогу його? А коли наробив, хто йому надолужить?</p>
  <p class="verse" id="Job.21.32"><sup><a href="#Job.21.32" class="verse-number">32</a></sup> І на кладовище буде проваджений він, і про могилу подбають...</p>
  <p class="verse" id="Job.21.33"><sup><a href="#Job.21.33" class="verse-number">33</a></sup> Скиби долини солодкі йому, і тягнеться кожна людина за ним, а тим, хто попереду нього, немає числа...</p>
  <p class="verse" id="Job.21.34"><sup><a href="#Job.21.34" class="verse-number">34</a></sup> І як ви мене потішаєте марністю, коли з ваших відповідей зостається сама тільки фальш?...</p>
  <h2>Chapter 22</h2>
  <p class="verse" id="Job.22.1"><sup><a href="#Job.22.1" class="verse-number">1</a></sup> І заговорив теманянин Еліфаз та й сказав:</p>
  <p class="verse" id="Job.22.2"><sup><a href="#Job.22.2" class="verse-number">2</a></sup> Чи для Бога людина корисна? Бо мудрий корисний самому собі!</p>
  <p class="verse" id="Job.22.3"><sup><a href="#Job.22.3" class="verse-number">3</a></sup> Хіба Всемогутній бажає, щоб ти ніби праведним був? І що за користь Йому, як дороги свої ти вважаєш невинними сам?</p>
  <p class="verse" id="Job.22.4"><sup><a href="#Job.22.4" class="verse-number">4</a></sup> Чи Він буде карати, тебе боячись, і чи піде з тобою на суд?</p>
  <p class="verse" id="Job.22.5"><sup><a href="#Job.22.5" class="verse-number">5</a></sup> Хіба твоє зло не велике? Таж твоїм беззаконням немає кінця!</p>
  <p class="verse" id="Job.22.6"><sup><a href="#Job.22.6" class="verse-number">6</a></sup> Таж з братів своїх брав ти заставу даремно, а з нагого одежу стягав!</p>
  <p class="verse" id="Job.22.7"><sup><a href="#Job.22.7" class="verse-number">7</a></sup> Не поїв ти водою знеможеного, і від голодного стримував хліб...</p>
  <p class="verse" id="Job.22.8"><sup><a href="#Job.22.8" class="verse-number">8</a></sup> А сильна людина то їй оцей край, і почесний у ньому сидітиме.</p>
  <p class="verse" id="Job.22.9"><sup><a href="#Job.22.9" class="verse-number">9</a></sup> Ти напорожньо вдів відсилав, і сирітські рамена гнобились,</p>
  <p class="verse" id="Job.22.10"><sup><a href="#Job.22.10" class="verse-number">10</a></sup> тому пастки тебе оточили, і жахає тебе наглий страх,</p>
  <p class="verse" id="Job.22.11"><sup><a href="#Job.22.11" class="verse-number">11</a></sup> твоє світло стемніло, нічого не бачиш, і велика вода закриває тебе...</p>
  <p class="verse" id="Job.22.12"><sup><a href="#Job.22.12" class="verse-number">12</a></sup> Чи ж Бог не високий, як небо? Та на зорі угору поглянь, які стали високі вони!</p>
  <p class="verse" id="Job.22.13"><sup><a href="#Job.22.13" class="verse-number">13</a></sup> А ти кажеш: Що відає Бог? Чи судитиме Він через млу?</p>
  <p class="verse" id="Job.22.14"><sup><a href="#Job.22.14" class="verse-number">14</a></sup> Хмари завіса Йому, й Він не бачить, і ходить по крузі небесному.</p>
  <p class="verse" id="Job.22.15"><sup><a href="#Job.22.15" class="verse-number">15</a></sup> Чи ти будеш триматись дороги відвічної, що нею ступали безбожні,</p>
  <p class="verse" id="Job.22.16"><sup><a href="#Job.22.16" class="verse-number">16</a></sup> що невчасно були вони згублені, що річка розлита, підвалина їх,</p>
  <p class="verse" id="Job.22.17"><sup><a href="#Job.22.17" class="verse-number">17</a></sup> що до Бога казали вони: Відступися від нас! та: Що зробить для нас Всемогутній?</p>
  <p class="verse" id="Job.22.18"><sup><a href="#Job.22.18" class="verse-number">18</a></sup> А Він доми їхні наповнив добром!... Але віддалилась від мене порада безбожних!</p>
  <p class="verse" id="Job.22.19"><sup><a href="#Job.22.19" class="verse-number">19</a></sup> Справедливі це бачать та тішаться, і насміхається з нього невинний:</p>
  <p class="verse" id="Job.22.20"><sup><a href="#Job.22.20" class="verse-number">20</a></sup> Справді вигублений наш противник, а останок їх вижер огонь!</p>
  <p class="verse" id="Job.22.21"><sup><a href="#Job.22.21" class="verse-number">21</a></sup> Заприязнися із Ним, та й май спокій, цим прийде на тебе добро.</p>
  <p class="verse" id="Job.22.22"><sup><a href="#Job.22.22" class="verse-number">22</a></sup> Закона візьми з Його уст, а слова Його в серце своє поклади.</p>
  <p class="verse" id="Job.22.23"><sup><a href="#Job.22.23" class="verse-number">23</a></sup> Якщо вернешся до Всемогутнього, будеш збудований, і віддалиш беззаконня з наметів своїх.</p>
  <p class="verse" id="Job.22.24"><sup><a href="#Job.22.24" class="verse-number">24</a></sup> І викинь до пороху золото, і мов камінь з потоку офірське те золото,</p>
  <p class="verse" id="Job.22.25"><sup><a href="#Job.22.25" class="verse-number">25</a></sup> і буде тобі Всемогутній за золото та за срібло блискуче тобі!</p>
  <p class="verse" id="Job.22.26"><sup><a href="#Job.22.26" class="verse-number">26</a></sup> Бо тоді Всемогутнього ти покохаєш і до Бога підіймеш обличчя своє,</p>
  <p class="verse" id="Job.22.27"><sup><a href="#Job.22.27" class="verse-number">27</a></sup> будеш благати Його й Він почує тебе, і ти обітниці свої надолужиш.</p>
  <p class="verse" id="Job.22.28"><sup><a href="#Job.22.28" class="verse-number">28</a></sup> А що постановиш, то виповниться те тобі, й на дорогах твоїх буде сяяти світло.</p>
  <p class="verse" id="Job.22.29"><sup><a href="#Job.22.29" class="verse-number">29</a></sup> Бо знижує Він спину пишного, хто ж смиренний, тому помагає.</p>
  <p class="verse" id="Job.22.30"><sup><a href="#Job.22.30" class="verse-number">30</a></sup> Рятує Він і небезвинного, і той чистотою твоїх рук урятований буде.</p>
  <h2>Chapter 23</h2>
  <p class="verse" id="Job.23.1"><sup><a href="#Job.23.1" class="verse-number">1</a></sup> А Йов відповів та й сказав:</p>
  <p class="verse" id="Job.23.2"><sup><a href="#Job.23.2" class="verse-number">2</a></sup> Моя мова й сьогодні гірка, тяжче страждання моє за стогнання мої...</p>
  <p class="verse" id="Job.23.3"><sup><a href="#Job.23.3" class="verse-number">3</a></sup> О, якби то я знав, де Його я знайду, то прийшов би до місця Його пробування!</p>
  <p class="verse" id="Job.23.4"><sup><a href="#Job.23.4" class="verse-number">4</a></sup> Я б перед обличчям Його свою справу поклав, а уста свої я наповнив би доводами,</p>
  <p class="verse" id="Job.23.5"><sup><a href="#Job.23.5" class="verse-number">5</a></sup> розізнав би слова, що мені відповість, і я зрозумів би, що скаже мені.</p>
  <p class="verse" id="Job.23.6"><sup><a href="#Job.23.6" class="verse-number">6</a></sup> Чи зо мною на прю Він з великою силою стане? О ні, тільки б увагу звернув Він на мене!</p>
  <p class="verse" id="Job.23.7"><sup><a href="#Job.23.7" class="verse-number">7</a></sup> Справедливий судився б там з Ним, я ж назавжди б звільнивсь від свойого Судді.</p>
  <p class="verse" id="Job.23.8"><sup><a href="#Job.23.8" class="verse-number">8</a></sup> Та піду я на схід і немає Його, а на захід удамся Його не побачу,</p>
  <p class="verse" id="Job.23.9"><sup><a href="#Job.23.9" class="verse-number">9</a></sup> на півночі шукаю Його й не вхоплю, збочу на південь і не добачаю...</p>
  <p class="verse" id="Job.23.10"><sup><a href="#Job.23.10" class="verse-number">10</a></sup> А Він знає дорогу, яка при мені, хай би випробував Він мене, мов те золото, вийду!</p>
  <p class="verse" id="Job.23.11"><sup><a href="#Job.23.11" class="verse-number">11</a></sup> Трималась нога моя коло стопи Його, дороги Його я держався й не збочив.</p>
  <p class="verse" id="Job.23.12"><sup><a href="#Job.23.12" class="verse-number">12</a></sup> Я не відступався від заповідей Його губ, над уставу свою я ховав слова уст Його.</p>
  <p class="verse" id="Job.23.13"><sup><a href="#Job.23.13" class="verse-number">13</a></sup> Але Він при одному, й хто заверне Його? Як чого зажадає душа Його, те Він учинить:</p>
  <p class="verse" id="Job.23.14"><sup><a href="#Job.23.14" class="verse-number">14</a></sup> бо Він виконає, що про мене призначив, і в Нього багато такого, як це!</p>
  <p class="verse" id="Job.23.15"><sup><a href="#Job.23.15" class="verse-number">15</a></sup> Тому перед обличчям Його я тремчу, розважаю й жахаюсь Його...</p>
  <p class="verse" id="Job.23.16"><sup><a href="#Job.23.16" class="verse-number">16</a></sup> А Бог пом'якшив моє серце, і Всемогутній мене настрашив,</p>
  <p class="verse" id="Job.23.17"><sup><a href="#Job.23.17" class="verse-number">17</a></sup> бо не знищений я від темноти, ані від обличчя свого, що темність закрила його!</p>
  <h2>Chapter 24</h2>
  <p class="verse" id="Job.24.1"><sup><a href="#Job.24.1" class="verse-number">1</a></sup> Для чого часи не заховані від Всемогутнього? Ті ж, що знають Його, Його днів не побачать!</p>
  <p class="verse" id="Job.24.2"><sup><a href="#Job.24.2" class="verse-number">2</a></sup> Пересовують межі безбожні, стадо грабують вони та пасуть,</p>
  <p class="verse" id="Job.24.3"><sup><a href="#Job.24.3" class="verse-number">3</a></sup> займають осла в сиротини, беруть у заставу вола від удовиць,</p>
  <p class="verse" id="Job.24.4"><sup><a href="#Job.24.4" class="verse-number">4</a></sup> вони бідних з дороги спихають, разом мусять ховатися збіджені краю...</p>
  <p class="verse" id="Job.24.5"><sup><a href="#Job.24.5" class="verse-number">5</a></sup> Тож вони, бідарі, немов дикі осли на пустині, виходять на працю свою, здобичі шукаючи, степ йому хліба дає для дітей...</p>
  <p class="verse" id="Job.24.6"><sup><a href="#Job.24.6" class="verse-number">6</a></sup> На полі вночі вони жнуть, і збирають собі виноград у безбожного,</p>
  <p class="verse" id="Job.24.7"><sup><a href="#Job.24.7" class="verse-number">7</a></sup> наго ночують вони, без одежі, і не мають вкриття собі в холоді,</p>
  <p class="verse" id="Job.24.8"><sup><a href="#Job.24.8" class="verse-number">8</a></sup> мокнуть від зливи гірської, а заслони не маючи, скелю вони обіймають...</p>
  <p class="verse" id="Job.24.9"><sup><a href="#Job.24.9" class="verse-number">9</a></sup> Сироту відривають від перс, і в заставу беруть від убогого...</p>
  <p class="verse" id="Job.24.10"><sup><a href="#Job.24.10" class="verse-number">10</a></sup> Ходять наго вони, без вбрання, і голодними носять снопи.</p>
  <p class="verse" id="Job.24.11"><sup><a href="#Job.24.11" class="verse-number">11</a></sup> Хоч між мурами їхніми роблять оливу, топчуть чавила, та прагнуть вони!</p>
  <p class="verse" id="Job.24.12"><sup><a href="#Job.24.12" class="verse-number">12</a></sup> Стогнуть люди із міста, і кричить душа вбиваних, а Бог на це зло не звертає уваги...</p>
  <p class="verse" id="Job.24.13"><sup><a href="#Job.24.13" class="verse-number">13</a></sup> Вони проти світла бунтують, не знають доріг Його, і на стежках Його не сидять.</p>
  <p class="verse" id="Job.24.14"><sup><a href="#Job.24.14" class="verse-number">14</a></sup> На світанку встає душогуб, замордовує бідного та злидаря, а ніч він проводить, як злодій...</p>
  <p class="verse" id="Job.24.15"><sup><a href="#Job.24.15" class="verse-number">15</a></sup> А перелюбника око чекає смеркання, говорячи: Не побачить мене жодне око! і заслону кладе на обличчя...</p>
  <p class="verse" id="Job.24.16"><sup><a href="#Job.24.16" class="verse-number">16</a></sup> Підкопуються під доми в темноті, замикаються вдень, світла не знають вони,</p>
  <p class="verse" id="Job.24.17"><sup><a href="#Job.24.17" class="verse-number">17</a></sup> бо ранок для них усіх разом то темрява, і знають вони жахи темряви...</p>
  <p class="verse" id="Job.24.18"><sup><a href="#Job.24.18" class="verse-number">18</a></sup> Такий легкий він на поверхні води, на землі їхня частка проклята, не вернеться він на дорогу садів-виноградів...</p>
  <p class="verse" id="Job.24.19"><sup><a href="#Job.24.19" class="verse-number">19</a></sup> Як посуха та спека їдять сніжну воду, так шеол поїсть грішників!</p>
  <p class="verse" id="Job.24.20"><sup><a href="#Job.24.20" class="verse-number">20</a></sup> Забуде його лоно матері, буде жерти черва його, мов солодощі, більше не буде він згадуваний, і безбожник поламаний буде, мов дерево!...</p>
  <p class="verse" id="Job.24.21"><sup><a href="#Job.24.21" class="verse-number">21</a></sup> Чинить зло для бездітної він, щоб вона не родила, і вдовиці не зробить добра.</p>
  <p class="verse" id="Job.24.22"><sup><a href="#Job.24.22" class="verse-number">22</a></sup> А міццю своєю він тягне могутніх, коли він встає, то ніхто вже не певний свойого життя!</p>
  <p class="verse" id="Job.24.23"><sup><a href="#Job.24.23" class="verse-number">23</a></sup> Бог дає йому все на безпеку, і на те він спирається, та очі Його бачать їхні дороги:</p>
  <p class="verse" id="Job.24.24"><sup><a href="#Job.24.24" class="verse-number">24</a></sup> підіймуться трохи й немає вже їх, бо понижені... Як усе, вони гинуть, і зрізуються, немов та колоскова головка...</p>
  <p class="verse" id="Job.24.25"><sup><a href="#Job.24.25" class="verse-number">25</a></sup> Якщо ж ні, то хто зробить мене неправдомовцем, а слово моє на марноту оберне?</p>
  <h2>Chapter 25</h2>
  <p class="verse" id="Job.25.1"><sup><a href="#Job.25.1" class="verse-number">1</a></sup> І заговорив шух'янин Білдад та й сказав:</p>
  <p class="verse" id="Job.25.2"><sup><a href="#Job.25.2" class="verse-number">2</a></sup> Панування та острах у Нього, Який на висотах Своїх чинить мир.</p>
  <p class="verse" id="Job.25.3"><sup><a href="#Job.25.3" class="verse-number">3</a></sup> Чи війську Його є число? І над ким Його світло не сходить?</p>
  <p class="verse" id="Job.25.4"><sup><a href="#Job.25.4" class="verse-number">4</a></sup> І як може людина бути праведною перед Богом, і як може бути чистим, від жінки народжений?</p>
  <p class="verse" id="Job.25.5"><sup><a href="#Job.25.5" class="verse-number">5</a></sup> Таж Йому навіть місяць не світить, і в очах Його й зорі не ясні!</p>
  <p class="verse" id="Job.25.6"><sup><a href="#Job.25.6" class="verse-number">6</a></sup> Що ж тоді людина ота, червяк, чи син людський хробак?...</p>
  <h2>Chapter 26</h2>
  <p class="verse" id="Job.26.1"><sup><a href="#Job.26.1" class="verse-number">1</a></sup> А Йов відповів та й сказав:</p>
  <p class="verse" id="Job.26.2"><sup><a href="#Job.26.2" class="verse-number">2</a></sup> Як безсилому ти допоміг, як рамено підпер ти неможному?</p>
  <p class="verse" id="Job.26.3"><sup><a href="#Job.26.3" class="verse-number">3</a></sup> Що ти радив немудрому, й яку раду подав багатьом?</p>
  <p class="verse" id="Job.26.4"><sup><a href="#Job.26.4" class="verse-number">4</a></sup> Кому ти слова говорив, і чий дух вийшов з тебе?</p>
  <p class="verse" id="Job.26.5"><sup><a href="#Job.26.5" class="verse-number">5</a></sup> Рефаїми тремтять під водою й всі її мешканці.</p>
  <p class="verse" id="Job.26.6"><sup><a href="#Job.26.6" class="verse-number">6</a></sup> Голий шеол перед Ним, і нема покриття Аваддону.</p>
  <p class="verse" id="Job.26.7"><sup><a href="#Job.26.7" class="verse-number">7</a></sup> Він над порожнечею північ простяг, на нічому Він землю повісив.</p>
  <p class="verse" id="Job.26.8"><sup><a href="#Job.26.8" class="verse-number">8</a></sup> Він зав'язує воду в Своїх облаках, і не розбивається хмара під ними.</p>
  <p class="verse" id="Job.26.9"><sup><a href="#Job.26.9" class="verse-number">9</a></sup> Він поставив престола Свого, розтягнув над ним хмару Свою.</p>
  <p class="verse" id="Job.26.10"><sup><a href="#Job.26.10" class="verse-number">10</a></sup> На поверхні води Він зазначив межу аж до границі між світлом та темрявою.</p>
  <p class="verse" id="Job.26.11"><sup><a href="#Job.26.11" class="verse-number">11</a></sup> Стовпи неба тремтять та страшаться від гніву Його.</p>
  <p class="verse" id="Job.26.12"><sup><a href="#Job.26.12" class="verse-number">12</a></sup> Він міццю Своєю вспокоює море, і Своїм розумом нищить Рагава.</p>
  <p class="verse" id="Job.26.13"><sup><a href="#Job.26.13" class="verse-number">13</a></sup> Своїм Духом Він небо прикрасив, рука Його в ньому створила втікаючого Скорпіона.</p>
  <p class="verse" id="Job.26.14"><sup><a href="#Job.26.14" class="verse-number">14</a></sup> Таж це все самі кінці дороги Його, бо ми тільки слабке шепотіння чували про Нього, грім потуги ж Його хто його зрозуміє?...</p>
  <h2>Chapter 27</h2>
  <p class="verse" id="Job.27.1"><sup><a href="#Job.27.1" class="verse-number">1</a></sup> І Йов далі вів мову свою та й казав:</p>
  <p class="verse" id="Job.27.2"><sup><a href="#Job.27.2" class="verse-number">2</a></sup> Як живий Бог, відкинув Він право моє, і душу мою засмутив Всемогутній,</p>
  <p class="verse" id="Job.27.3"><sup><a href="#Job.27.3" class="verse-number">3</a></sup> і як довго в мені ще душа моя, і дух Божий у ніздрях моїх,</p>
  <p class="verse" id="Job.27.4"><sup><a href="#Job.27.4" class="verse-number">4</a></sup> неправди уста мої не говоритимуть, а язик мій не скаже омани!</p>
  <p class="verse" id="Job.27.5"><sup><a href="#Job.27.5" class="verse-number">5</a></sup> Борони мене, Боже, признати вас за справедливих! Доки я не помру, своєї невинности я не відкину від себе,</p>
  <p class="verse" id="Job.27.6"><sup><a href="#Job.27.6" class="verse-number">6</a></sup> за свою справедливість тримаюся міцно, й її не пущу, моє серце не буде ганьбити ні одного з днів моїх,</p>
  <p class="verse" id="Job.27.7"><sup><a href="#Job.27.7" class="verse-number">7</a></sup> нехай буде мій ворог немов той безбожник, а хто повстає проти мене як кривдник!</p>
  <p class="verse" id="Job.27.8"><sup><a href="#Job.27.8" class="verse-number">8</a></sup> Яка ж бо надія лукавому, коли відірве, коли візьме Бог душу його?</p>
  <p class="verse" id="Job.27.9"><sup><a href="#Job.27.9" class="verse-number">9</a></sup> Чи Бог вислухає його крик, коли прийде на нього нещастя?</p>
  <p class="verse" id="Job.27.10"><sup><a href="#Job.27.10" class="verse-number">10</a></sup> Чи буде втішатися він Всемогутнім? Буде кликати Бога за кожного часу?</p>
  <p class="verse" id="Job.27.11"><sup><a href="#Job.27.11" class="verse-number">11</a></sup> Я вас буду навчати про Божую руку, що є у Всемогутнього я не сховаю,</p>
  <p class="verse" id="Job.27.12"><sup><a href="#Job.27.12" class="verse-number">12</a></sup> таж самі ви це бачили всі, то чого ж нісенітниці плещете?</p>
  <p class="verse" id="Job.27.13"><sup><a href="#Job.27.13" class="verse-number">13</a></sup> Така доля людини безбожної, це спадщина насильників, що отримають від Всемогутнього:</p>
  <p class="verse" id="Job.27.14"><sup><a href="#Job.27.14" class="verse-number">14</a></sup> Як розмножаться діти його то хіба для меча, а нащадки його не наситяться хлібом!</p>
  <p class="verse" id="Job.27.15"><sup><a href="#Job.27.15" class="verse-number">15</a></sup> Позосталих по нім моровиця сховає, і вдовиці його не заплачуть...</p>
  <p class="verse" id="Job.27.16"><sup><a href="#Job.27.16" class="verse-number">16</a></sup> Якщо накопичить він срібла, немов того пороху, і наготує одежі, як глини,</p>
  <p class="verse" id="Job.27.17"><sup><a href="#Job.27.17" class="verse-number">17</a></sup> то він наготує, а праведний вдягне, а срібло невинний поділить...</p>
  <p class="verse" id="Job.27.18"><sup><a href="#Job.27.18" class="verse-number">18</a></sup> Він будує свій дім, як та міль, й як той сторож, що ставить собі куреня,</p>
  <p class="verse" id="Job.27.19"><sup><a href="#Job.27.19" class="verse-number">19</a></sup> він лягає багатим, та більше не зробить того: свої очі відкриє й немає його...</p>
  <p class="verse" id="Job.27.20"><sup><a href="#Job.27.20" class="verse-number">20</a></sup> Страхіття досягнуть його, мов вода, вночі буря украде його,</p>
  <p class="verse" id="Job.27.21"><sup><a href="#Job.27.21" class="verse-number">21</a></sup> східній вітер його понесе і минеться, і бурею схопить його з його місця...</p>
  <p class="verse" id="Job.27.22"><sup><a href="#Job.27.22" class="verse-number">22</a></sup> Оце все Він кине на нього, і не змилосердиться, і від руки Його мусить той спішно втікати!</p>
  <p class="verse" id="Job.27.23"><sup><a href="#Job.27.23" class="verse-number">23</a></sup> Своїми долонями сплесне над ним, і свисне над ним з свого місця...</p>
  <h2>Chapter 28</h2>
  <p class="verse" id="Job.28.1"><sup><a href="#Job.28.1" class="verse-number">1</a></sup> Отож, має срібло своє джерело, і є місце для золота, де його чистять,</p>
  <p class="verse" id="Job.28.2"><sup><a href="#Job.28.2" class="verse-number">2</a></sup> залізо береться із пороху, з каменя мідь виплавляється.</p>
  <p class="verse" id="Job.28.3"><sup><a href="#Job.28.3" class="verse-number">3</a></sup> Людина кладе для темноти кінця, і докраю досліджує все, і шукає каміння у темряві та в смертній тіні:</p>
  <p class="verse" id="Job.28.4"><sup><a href="#Job.28.4" class="verse-number">4</a></sup> ламає в копальні далеко від мешканця; забуті ногою людини, висять місця, віддалені від чоловіка.</p>
  <p class="verse" id="Job.28.5"><sup><a href="#Job.28.5" class="verse-number">5</a></sup> Земля хліб із неї походить, а під нею порито, немов би огнем,</p>
  <p class="verse" id="Job.28.6"><sup><a href="#Job.28.6" class="verse-number">6</a></sup> місце сапфіру каміння її, й порох золота в ній.</p>
  <p class="verse" id="Job.28.7"><sup><a href="#Job.28.7" class="verse-number">7</a></sup> Стежка туди не знає її хижий птах, її око орлине не бачило,</p>
  <p class="verse" id="Job.28.8"><sup><a href="#Job.28.8" class="verse-number">8</a></sup> не ступала по ній молода звірина, не ходив нею лев.</p>
  <p class="verse" id="Job.28.9"><sup><a href="#Job.28.9" class="verse-number">9</a></sup> Чоловік свою руку по кремінь витягує, гори від кореня перевертає,</p>
  <p class="verse" id="Job.28.10"><sup><a href="#Job.28.10" class="verse-number">10</a></sup> пробиває у скелях канали, і все дороге бачить око його!</p>
  <p class="verse" id="Job.28.11"><sup><a href="#Job.28.11" class="verse-number">11</a></sup> Він загачує ріки від виливу, а заховані речі виводить на світло.</p>
  <p class="verse" id="Job.28.12"><sup><a href="#Job.28.12" class="verse-number">12</a></sup> Та де мудрість знаходиться, і де місце розуму?</p>
  <p class="verse" id="Job.28.13"><sup><a href="#Job.28.13" class="verse-number">13</a></sup> Людина не знає ціни їй, і вона у країні живих не знаходиться.</p>
  <p class="verse" id="Job.28.14"><sup><a href="#Job.28.14" class="verse-number">14</a></sup> Безодня говорить: Вона не в мені! і море звіщає: Вона не зо мною!</p>
  <p class="verse" id="Job.28.15"><sup><a href="#Job.28.15" class="verse-number">15</a></sup> Щирого золота дати за неї не можна, і не важиться срібло ціною за неї.</p>
  <p class="verse" id="Job.28.16"><sup><a href="#Job.28.16" class="verse-number">16</a></sup> Не важать за неї офірського золота, ні дорогого оніксу й сапфіру.</p>
  <p class="verse" id="Job.28.17"><sup><a href="#Job.28.17" class="verse-number">17</a></sup> Золото й скло не рівняються в вартості їй, і її не зміняти на посуд із щирого золота.</p>
  <p class="verse" id="Job.28.18"><sup><a href="#Job.28.18" class="verse-number">18</a></sup> Коралі й кришталь і не згадуються, а набуток премудрости ліпший за перли!</p>
  <p class="verse" id="Job.28.19"><sup><a href="#Job.28.19" class="verse-number">19</a></sup> Не рівняється їй етіопський топаз, і не важиться золото щире за неї.</p>
  <p class="verse" id="Job.28.20"><sup><a href="#Job.28.20" class="verse-number">20</a></sup> А мудрість ізвідки проходить, і де місце розуму?</p>
  <p class="verse" id="Job.28.21"><sup><a href="#Job.28.21" class="verse-number">21</a></sup> Бо вона від очей усього живого захована, і від птаства небесного скрита вона.</p>
  <p class="verse" id="Job.28.22"><sup><a href="#Job.28.22" class="verse-number">22</a></sup> Аваддон той і смерть промовляють: Ушима своїми ми чули про неї лиш чутку!</p>
  <p class="verse" id="Job.28.23"><sup><a href="#Job.28.23" class="verse-number">23</a></sup> Тільки Бог розуміє дорогу її, й тільки Він знає місце її!</p>
  <p class="verse" id="Job.28.24"><sup><a href="#Job.28.24" class="verse-number">24</a></sup> Бо Він аж на кінці землі придивляється, бачить під небом усім.</p>
  <p class="verse" id="Job.28.25"><sup><a href="#Job.28.25" class="verse-number">25</a></sup> Коли Він чинив вагу вітрові, а воду утворював мірою,</p>
  <p class="verse" id="Job.28.26"><sup><a href="#Job.28.26" class="verse-number">26</a></sup> коли Він уставу складав для дощу та дороги для блискавки грому,</p>
  <p class="verse" id="Job.28.27"><sup><a href="#Job.28.27" class="verse-number">27</a></sup> тоді Він побачив її та про неї повів, міцно поставив її та її дослідив!</p>
  <p class="verse" id="Job.28.28"><sup><a href="#Job.28.28" class="verse-number">28</a></sup> І сказав Він людині тоді: Таж страх Господній це мудрість, а відступ від злого це розум!</p>
  <h2>Chapter 29</h2>
  <p class="verse" id="Job.29.1"><sup><a href="#Job.29.1" class="verse-number">1</a></sup> І Йов далі вів мову свою та й сказав:</p>
  <p class="verse" id="Job.29.2"><sup><a href="#Job.29.2" class="verse-number">2</a></sup> О, коли б я був той, як за місяців давніх, як за днів тих, коли боронив мене Бог,</p>
  <p class="verse" id="Job.29.3"><sup><a href="#Job.29.3" class="verse-number">3</a></sup> коли над головою моєю світився світильник Його, і при світлі його я ходив в темноті,</p>
  <p class="verse" id="Job.29.4"><sup><a href="#Job.29.4" class="verse-number">4</a></sup> як був я за днів тих своєї погожої осени, коли Божа милість була над наметом моїм,</p>
  <p class="verse" id="Job.29.5"><sup><a href="#Job.29.5" class="verse-number">5</a></sup> коли Всемогутній зо мною ще був, а навколо мене мої діти,</p>
  <p class="verse" id="Job.29.6"><sup><a href="#Job.29.6" class="verse-number">6</a></sup> коли мої кроки купалися в маслі, а скеля оливні струмки біля мене лила!...</p>
  <p class="verse" id="Job.29.7"><sup><a href="#Job.29.7" class="verse-number">7</a></sup> Коли я виходив до брами при місті, і ставив на площі сидіння своє,</p>
  <p class="verse" id="Job.29.8"><sup><a href="#Job.29.8" class="verse-number">8</a></sup> як тільки вбачали мене юнаки то ховались, а старші вставали й стояли,</p>
  <p class="verse" id="Job.29.9"><sup><a href="#Job.29.9" class="verse-number">9</a></sup> зверхники стримували свою мову та клали долоню на уста свої,</p>
  <p class="verse" id="Job.29.10"><sup><a href="#Job.29.10" class="verse-number">10</a></sup> ховався тоді голос володарів, а їхній язик приліпав їм був до піднебіння...</p>
  <p class="verse" id="Job.29.11"><sup><a href="#Job.29.11" class="verse-number">11</a></sup> Бо яке ухо чуло про мене, то звало блаженним мене, і яке око бачило, то свідкувало за мене,</p>
  <p class="verse" id="Job.29.12"><sup><a href="#Job.29.12" class="verse-number">12</a></sup> бо я рятував бідаря, що про поміч кричав, і сироту та безпомічного.</p>
  <p class="verse" id="Job.29.13"><sup><a href="#Job.29.13" class="verse-number">13</a></sup> Благословення гинучого на мене приходило, а серце вдовиці чинив я співаючим!</p>
  <p class="verse" id="Job.29.14"><sup><a href="#Job.29.14" class="verse-number">14</a></sup> Зодягавсь я у праведність, і вона зодягала мене, немов плащ та завій було право моє.</p>
  <p class="verse" id="Job.29.15"><sup><a href="#Job.29.15" class="verse-number">15</a></sup> Очима я був для сліпого, а кривому ногами я був.</p>
  <p class="verse" id="Job.29.16"><sup><a href="#Job.29.16" class="verse-number">16</a></sup> Бідарям я був батьком, суперечку ж, якої не знав, я досліджував.</p>
  <p class="verse" id="Job.29.17"><sup><a href="#Job.29.17" class="verse-number">17</a></sup> Й я торощив злочинцеві щелепи, і виривав із зубів його схоплене.</p>
  <p class="verse" id="Job.29.18"><sup><a href="#Job.29.18" class="verse-number">18</a></sup> І я говорив: Умру я в своєму гнізді, і свої дні я помножу, немов той пісок:</p>
  <p class="verse" id="Job.29.19"><sup><a href="#Job.29.19" class="verse-number">19</a></sup> для води був відкритий мій корень, а роса зоставалась на вітці моїй...</p>
  <p class="verse" id="Job.29.20"><sup><a href="#Job.29.20" class="verse-number">20</a></sup> Моя слава була при мені все нова, і в руці моїй лук мій відновлював силу.</p>
  <p class="verse" id="Job.29.21"><sup><a href="#Job.29.21" class="verse-number">21</a></sup> Мене слухалися й дожидали, і мовчали на раду мою.</p>
  <p class="verse" id="Job.29.22"><sup><a href="#Job.29.22" class="verse-number">22</a></sup> По слові моїм уже не говорили, і падала мова моя на них краплями.</p>
  <p class="verse" id="Job.29.23"><sup><a href="#Job.29.23" class="verse-number">23</a></sup> І чекали мене, як дощу, і уста свої відкривали, немов на весінній той дощик...</p>
  <p class="verse" id="Job.29.24"><sup><a href="#Job.29.24" class="verse-number">24</a></sup> Коли я, бувало, сміявся до них, то не вірили, та світла обличчя мого не гасили.</p>
  <p class="verse" id="Job.29.25"><sup><a href="#Job.29.25" class="verse-number">25</a></sup> Вибирав я дорогу для них і сидів на чолі, і пробував, немов цар той у війську, коли тішить засмучених він!</p>
  <h2>Chapter 30</h2>
  <p class="verse" id="Job.30.1"><sup><a href="#Job.30.1" class="verse-number">1</a></sup> А тепер насміхаються з мене молодші від мене літами, ті, що їхніх батьків я бридився б покласти із псами отари моєї...</p>
  <p class="verse" id="Job.30.2"><sup><a href="#Job.30.2" class="verse-number">2</a></sup> Та й сила рук їхніх для чого бувала мені? Повня сил їх минулась!</p>
  <p class="verse" id="Job.30.3"><sup><a href="#Job.30.3" class="verse-number">3</a></sup> Самотні були в недостатку та голоді, ссали вони суху землю, зруйновану та опустілу!</p>
  <p class="verse" id="Job.30.4"><sup><a href="#Job.30.4" class="verse-number">4</a></sup> рвали вони лободу на кущах, ялівцеве ж коріння було їхнім хлібом...</p>
  <p class="verse" id="Job.30.5"><sup><a href="#Job.30.5" class="verse-number">5</a></sup> Вони були вигнані з-поміж людей, кричали на них, немов на злодіїв,</p>
  <p class="verse" id="Job.30.6"><sup><a href="#Job.30.6" class="verse-number">6</a></sup> так що вони пробували в яругах долин, по ямах підземних та скелях,</p>
  <p class="verse" id="Job.30.7"><sup><a href="#Job.30.7" class="verse-number">7</a></sup> ревіли вони між кущами, збирались під терням,</p>
  <p class="verse" id="Job.30.8"><sup><a href="#Job.30.8" class="verse-number">8</a></sup> сини нерозумного й діти неславного, вони були вигнані з краю!</p>
  <p class="verse" id="Job.30.9"><sup><a href="#Job.30.9" class="verse-number">9</a></sup> А тепер я став піснею їм, і зробився для них поговором...</p>
  <p class="verse" id="Job.30.10"><sup><a href="#Job.30.10" class="verse-number">10</a></sup> Вони обридили мене, віддалились від мене, і від мойого обличчя не стримали слини,</p>
  <p class="verse" id="Job.30.11"><sup><a href="#Job.30.11" class="verse-number">11</a></sup> бо Він розв'язав мого пояса й мучить мене, то й вони ось вуздечку із себе відкинули перед обличчям моїм...</p>
  <p class="verse" id="Job.30.12"><sup><a href="#Job.30.12" class="verse-number">12</a></sup> По правиці встають жовтодзюбі, ноги мені підставляють, і топчуть на мене дороги нещастя свого...</p>
  <p class="verse" id="Job.30.13"><sup><a href="#Job.30.13" class="verse-number">13</a></sup> Порили вони мою стежку, хочуть мати користь із мойого життя, немає кому їх затримати,</p>
  <p class="verse" id="Job.30.14"><sup><a href="#Job.30.14" class="verse-number">14</a></sup> немов через вилім широкий приходять, валяються попід румовищем...</p>
  <p class="verse" id="Job.30.15"><sup><a href="#Job.30.15" class="verse-number">15</a></sup> Обернулось страхіття на мене, моя слава пронеслась, як вітер, і, як хмара, минулося щастя моє...</p>
  <p class="verse" id="Job.30.16"><sup><a href="#Job.30.16" class="verse-number">16</a></sup> А тепер розливається в мене душа моя, хапають мене дні нещастя!</p>
  <p class="verse" id="Job.30.17"><sup><a href="#Job.30.17" class="verse-number">17</a></sup> Вночі мої кості від мене віддовбуються, а жили мої не вспокоюються...</p>
  <p class="verse" id="Job.30.18"><sup><a href="#Job.30.18" class="verse-number">18</a></sup> З великої Божої сили змінилося тіло моє, і недуга мене оперізує, мов той хітон.</p>
  <p class="verse" id="Job.30.19"><sup><a href="#Job.30.19" class="verse-number">19</a></sup> Він укинув мене до болота, і став я подібний до пороху й попелу.</p>
  <p class="verse" id="Job.30.20"><sup><a href="#Job.30.20" class="verse-number">20</a></sup> Я кличу до Тебе, та Ти мені відповіді не даєш, я перед Тобою стою, Ти ж на мене лише придивляєшся...</p>
  <p class="verse" id="Job.30.21"><sup><a href="#Job.30.21" class="verse-number">21</a></sup> Ти змінився мені на жорстокого, мене Ти женеш силою Своєї руки...</p>
  <p class="verse" id="Job.30.22"><sup><a href="#Job.30.22" class="verse-number">22</a></sup> На вітер підняв Ти мене, на нього мене посадив, і робиш, щоб я розтопивсь на спустошення!</p>
  <p class="verse" id="Job.30.23"><sup><a href="#Job.30.23" class="verse-number">23</a></sup> Знаю я: Ти до смерти провадиш мене, і до дому зібрання, якого призначив для всього живого...</p>
  <p class="verse" id="Job.30.24"><sup><a href="#Job.30.24" class="verse-number">24</a></sup> Хіба не простягає руки потопельник, чи він у нещасті своїм не кричить?</p>
  <p class="verse" id="Job.30.25"><sup><a href="#Job.30.25" class="verse-number">25</a></sup> Чи ж не плакав я за бідарем? Чи за вбогим душа моя не сумувала?</p>
  <p class="verse" id="Job.30.26"><sup><a href="#Job.30.26" class="verse-number">26</a></sup> Бо чекав я добра, але лихо прийшло, сподівався я світла, та темнота прийшла...</p>
  <p class="verse" id="Job.30.27"><sup><a href="#Job.30.27" class="verse-number">27</a></sup> Киплять мої нутрощі й не замовкають, зустріли мене дні нещастя,</p>
  <p class="verse" id="Job.30.28"><sup><a href="#Job.30.28" class="verse-number">28</a></sup> ходжу почорнілий без сонця, на зборі встаю та кричу...</p>
  <p class="verse" id="Job.30.29"><sup><a href="#Job.30.29" class="verse-number">29</a></sup> Я став братом шакалам, а струсятам товаришем,</p>
  <p class="verse" id="Job.30.30"><sup><a href="#Job.30.30" class="verse-number">30</a></sup> моя шкіра зчорніла та й лупиться з мене, від спекоти спалилися кості мої...</p>
  <p class="verse" id="Job.30.31"><sup><a href="#Job.30.31" class="verse-number">31</a></sup> І стала жалобою арфа моя, а сопілка моя зойком плачливим...</p>
  <h2>Chapter 31</h2>
  <p class="verse" id="Job.31.1"><sup><a href="#Job.31.1" class="verse-number">1</a></sup> Умову я склав був з очима своїми, то як буду дивитись на дівчину?</p>
  <p class="verse" id="Job.31.2"><sup><a href="#Job.31.2" class="verse-number">2</a></sup> І зверху яка доля від Бога, чи спадщина від Всемогутнього із висот?</p>
  <p class="verse" id="Job.31.3"><sup><a href="#Job.31.3" class="verse-number">3</a></sup> Хіба не загибіль для кривдника, і хіба не нещастя злочинцям?</p>
  <p class="verse" id="Job.31.4"><sup><a href="#Job.31.4" class="verse-number">4</a></sup> Хіба ж Він не бачить дороги мої, і не лічить усі мої кроки?</p>
  <p class="verse" id="Job.31.5"><sup><a href="#Job.31.5" class="verse-number">5</a></sup> Якщо я ходив у марноті, і на оману спішила нога моя,</p>
  <p class="verse" id="Job.31.6"><sup><a href="#Job.31.6" class="verse-number">6</a></sup> то нехай на вазі справедливости зважить мене, і невинність мою Бог пізнає!</p>
  <p class="verse" id="Job.31.7"><sup><a href="#Job.31.7" class="verse-number">7</a></sup> Якщо збочує крок мій з дороги, і за очима моїми пішло моє серце, і до рук моїх нечисть приліпла,</p>
  <p class="verse" id="Job.31.8"><sup><a href="#Job.31.8" class="verse-number">8</a></sup> то нехай сію я, а їсть інший, а рослинність моя нехай вирвана буде з корінням!</p>
  <p class="verse" id="Job.31.9"><sup><a href="#Job.31.9" class="verse-number">9</a></sup> Якщо моє серце зваблялось до жінки чужої, і причаювався я при дверях мойого товариша,</p>
  <p class="verse" id="Job.31.10"><sup><a href="#Job.31.10" class="verse-number">10</a></sup> то хай меле для іншого жінка моя, і над нею нехай нахиляються інші!</p>
  <p class="verse" id="Job.31.11"><sup><a href="#Job.31.11" class="verse-number">11</a></sup> Бо гидота оце, й це провина підсудна,</p>
  <p class="verse" id="Job.31.12"><sup><a href="#Job.31.12" class="verse-number">12</a></sup> бо огонь це, який буде жерти аж до Аваддону, і вирве з корінням увесь урожай мій!...</p>
  <p class="verse" id="Job.31.13"><sup><a href="#Job.31.13" class="verse-number">13</a></sup> Якщо я понехтував правом свойого раба чи своєї невільниці в їх суперечці зо мною,</p>
  <p class="verse" id="Job.31.14"><sup><a href="#Job.31.14" class="verse-number">14</a></sup> то що я зроблю, як підійметься Бог? А коли Він приглянеться, що Йому відповім?</p>
  <p class="verse" id="Job.31.15"><sup><a href="#Job.31.15" class="verse-number">15</a></sup> Чи ж не Той, Хто мене учинив у нутрі, учинив і його, і Один утворив нас в утробі?</p>
  <p class="verse" id="Job.31.16"><sup><a href="#Job.31.16" class="verse-number">16</a></sup> Чи бажання убогих я стримував, а очі вдовицям засмучував?</p>
  <p class="verse" id="Job.31.17"><sup><a href="#Job.31.17" class="verse-number">17</a></sup> Чи я сам поїдав свій шматок, і з нього не їв сирота?</p>
  <p class="verse" id="Job.31.18"><sup><a href="#Job.31.18" class="verse-number">18</a></sup> Таж від днів молодечих моїх виростав він у мене, як в батька, і від утроби матері моєї я провадив його!</p>
  <p class="verse" id="Job.31.19"><sup><a href="#Job.31.19" class="verse-number">19</a></sup> Якщо бачив я гинучого без одежі, і вбрання не було в сіромахи,</p>
  <p class="verse" id="Job.31.20"><sup><a href="#Job.31.20" class="verse-number">20</a></sup> чи ж не благословляли мене його стегна, і руном овечок моїх він не грівся?</p>
  <p class="verse" id="Job.31.21"><sup><a href="#Job.31.21" class="verse-number">21</a></sup> Якщо на сироту я порушував руку свою, коли бачив у брамі собі допомогу,</p>
  <p class="verse" id="Job.31.22"><sup><a href="#Job.31.22" class="verse-number">22</a></sup> хай рамено моє відпаде від свойого плеча, а рука моя від суглобу свого нехай буде відламана!</p>
  <p class="verse" id="Job.31.23"><sup><a href="#Job.31.23" class="verse-number">23</a></sup> Бо острах на мене нещастя від Бога, а перед величчям Його я не можу встояти...</p>
  <p class="verse" id="Job.31.24"><sup><a href="#Job.31.24" class="verse-number">24</a></sup> Чи я золото клав за надію собі, чи до щирого золота я говорив: Ти, безпеко моя?</p>
  <p class="verse" id="Job.31.25"><sup><a href="#Job.31.25" class="verse-number">25</a></sup> Чи тішився я, що велике багатство моє, й що рука моя стільки надбала?</p>
  <p class="verse" id="Job.31.26"><sup><a href="#Job.31.26" class="verse-number">26</a></sup> Коли бачив я сонце, як сяє воно, а місяць велично пливе,</p>
  <p class="verse" id="Job.31.27"><sup><a href="#Job.31.27" class="verse-number">27</a></sup> то коли б потаємно повабилось серце моє, і цілунки рукою я їм посилав,</p>
  <p class="verse" id="Job.31.28"><sup><a href="#Job.31.28" class="verse-number">28</a></sup> це так само провина підсудна була б, бо відрікся б я Бога Всевишнього!</p>
  <p class="verse" id="Job.31.29"><sup><a href="#Job.31.29" class="verse-number">29</a></sup> Чи я тішивсь упадком свойого ненависника, чи порушувавсь я, коли зло спотикало його?</p>
  <p class="verse" id="Job.31.30"><sup><a href="#Job.31.30" class="verse-number">30</a></sup> Таки ні, не давав я на гріх піднебіння свого, щоб прокляттям жадати душі його.</p>
  <p class="verse" id="Job.31.31"><sup><a href="#Job.31.31" class="verse-number">31</a></sup> Хіба люди намету мого не казали: Хто покаже такого, хто з м'яса його не наситився?</p>
  <p class="verse" id="Job.31.32"><sup><a href="#Job.31.32" class="verse-number">32</a></sup> Чужинець на вулиці не ночував, я двері свої відчиняв подорожньому.</p>
  <p class="verse" id="Job.31.33"><sup><a href="#Job.31.33" class="verse-number">33</a></sup> Чи ховав свої прогріхи я, як людина, щоб у своєму нутрі затаїти провину свою?</p>
  <p class="verse" id="Job.31.34"><sup><a href="#Job.31.34" class="verse-number">34</a></sup> Бо тоді я боявся б великого натовпу, і сором від родів жахав би мене, я мовчав би, й з дверей не виходив...</p>
  <p class="verse" id="Job.31.35"><sup><a href="#Job.31.35" class="verse-number">35</a></sup> О, якби мене вислухав хто! Оце підпис моєї руки: Нехай Всемогутній мені відповість, а ось звій, зо скаргою, що його написав мій противник...</p>
  <p class="verse" id="Job.31.36"><sup><a href="#Job.31.36" class="verse-number">36</a></sup> Чи ж я не носив би його на своєму плечі, не обвинувся б ним, як вінками?</p>
  <p class="verse" id="Job.31.37"><sup><a href="#Job.31.37" class="verse-number">37</a></sup> Число кроків своїх я представлю йому; мов до князя, наближусь до нього.</p>
  <p class="verse" id="Job.31.38"><sup><a href="#Job.31.38" class="verse-number">38</a></sup> Якщо проти мене голосить земля моя, й її борозни плачуть із нею,</p>
  <p class="verse" id="Job.31.39"><sup><a href="#Job.31.39" class="verse-number">39</a></sup> якщо без грошей я їв плоди її, а її власника я стогнати примушував,</p>
  <p class="verse" id="Job.31.40"><sup><a href="#Job.31.40" class="verse-number">40</a></sup> то замість пшениці хай виросте терен, а замість ячменю кукіль!... Слова Йова скінчилися.</p>
  <h2>Chapter 32</h2>
  <p class="verse" id="Job.32.1"><sup><a href="#Job.32.1" class="verse-number">1</a></sup> І перестали ті троє мужів відповідати Йову, бо він був справедливий в очах своїх.</p>
  <p class="verse" id="Job.32.2"><sup><a href="#Job.32.2" class="verse-number">2</a></sup> І запалився гнів Елігу, сина Барах'їлового, бузянина, з роду Рамового, на Йова запалився гнів його за те, що той уважав душу свою справедливішою за Бога.</p>
  <p class="verse" id="Job.32.3"><sup><a href="#Job.32.3" class="verse-number">3</a></sup> Також на трьох приятелів його запалився його гнів за те, що не знайшли вони відповіді, а зробили тільки Йова винним.</p>
  <p class="verse" id="Job.32.4"><sup><a href="#Job.32.4" class="verse-number">4</a></sup> А Елігу вичікував Йова та їх із словами, бо вони були старші віком за нього.</p>
  <p class="verse" id="Job.32.5"><sup><a href="#Job.32.5" class="verse-number">5</a></sup> І побачив Елігу, що нема належної відповіді в устах тих трьох людей, і запалився його гнів!</p>
  <p class="verse" id="Job.32.6"><sup><a href="#Job.32.6" class="verse-number">6</a></sup> І відповів бузянин Елігу, син Барах'їлів, та й сказав: Молодий я літами, ви ж старші, тому то я стримувався та боявся знання своє висловити вам.</p>
  <p class="verse" id="Job.32.7"><sup><a href="#Job.32.7" class="verse-number">7</a></sup> Я подумав: Хай вік промовляє, і хай розуму вчить многоліття!</p>
  <p class="verse" id="Job.32.8"><sup><a href="#Job.32.8" class="verse-number">8</a></sup> Справді, дух він у людині, та Всемогутнього подих їх мудрими чинить.</p>
  <p class="verse" id="Job.32.9"><sup><a href="#Job.32.9" class="verse-number">9</a></sup> Многолітні не завжди розумні, і не все розуміються в праві старі.</p>
  <p class="verse" id="Job.32.10"><sup><a href="#Job.32.10" class="verse-number">10</a></sup> Тому я кажу: Послухай мене, хай знання своє висловлю й я!</p>
  <p class="verse" id="Job.32.11"><sup><a href="#Job.32.11" class="verse-number">11</a></sup> Тож слів ваших вичікував я, наставляв свої уші до вашої мудрости, поки справу ви дослідите.</p>
  <p class="verse" id="Job.32.12"><sup><a href="#Job.32.12" class="verse-number">12</a></sup> І я приглядався до вас, й ось немає між вами, хто б Йову довів, хто б відповідь дав на слова його!</p>
  <p class="verse" id="Job.32.13"><sup><a href="#Job.32.13" class="verse-number">13</a></sup> Щоб ви не сказали: Ми мудрість знайшли: не людина, а Бог переможе його!</p>
  <p class="verse" id="Job.32.14"><sup><a href="#Job.32.14" class="verse-number">14</a></sup> Не на мене слова він скеровував, і я не відповім йому мовою вашою.</p>
  <p class="verse" id="Job.32.15"><sup><a href="#Job.32.15" class="verse-number">15</a></sup> Полякались вони, вже не відповідають, не мають вже слів...</p>
  <p class="verse" id="Job.32.16"><sup><a href="#Job.32.16" class="verse-number">16</a></sup> Я чекав, що не будуть вони говорити, що спинились, не відповідають уже.</p>
  <p class="verse" id="Job.32.17"><sup><a href="#Job.32.17" class="verse-number">17</a></sup> Відповім також я свою частку, і висловлю й я свою думку.</p>
  <p class="verse" id="Job.32.18"><sup><a href="#Job.32.18" class="verse-number">18</a></sup> Бо я повний словами, дух мойого нутра докучає мені...</p>
  <p class="verse" id="Job.32.19"><sup><a href="#Job.32.19" class="verse-number">19</a></sup> Ось утроба моя, мов вино невідкрите, вона тріскається, як нові бурдюки!</p>
  <p class="verse" id="Job.32.20"><sup><a href="#Job.32.20" class="verse-number">20</a></sup> Нехай я скажу й буде легше мені, нехай уста відкрию свої й відповім!</p>
  <p class="verse" id="Job.32.21"><sup><a href="#Job.32.21" class="verse-number">21</a></sup> На особу не буду уваги звертати, не буду підлещуватись до людини,</p>
  <p class="verse" id="Job.32.22"><sup><a href="#Job.32.22" class="verse-number">22</a></sup> бо не вмію підлещуватись! Коли ж ні, нехай зараз візьме мене мій Творець!</p>
  <h2>Chapter 33</h2>
  <p class="verse" id="Job.33.1"><sup><a href="#Job.33.1" class="verse-number">1</a></sup> Але слухай но, Йове, промови мої, і візьми до ушей всі слова мої.</p>
  <p class="verse" id="Job.33.2"><sup><a href="#Job.33.2" class="verse-number">2</a></sup> Ось я уста свої відкриваю, в моїх устах говорить язик мій.</p>
  <p class="verse" id="Job.33.3"><sup><a href="#Job.33.3" class="verse-number">3</a></sup> Простота мого серця слова мої, і висловлять ясно знання мої уста.</p>
  <p class="verse" id="Job.33.4"><sup><a href="#Job.33.4" class="verse-number">4</a></sup> Дух Божий мене учинив, й оживляє мене Всемогутнього подих.</p>
  <p class="verse" id="Job.33.5"><sup><a href="#Job.33.5" class="verse-number">5</a></sup> Якщо можеш, то дай мені відповідь, вишикуйсь передо мною, постався!</p>
  <p class="verse" id="Job.33.6"><sup><a href="#Job.33.6" class="verse-number">6</a></sup> Тож Божий і я, як і ти, з глини витиснений теж і я!</p>
  <p class="verse" id="Job.33.7"><sup><a href="#Job.33.7" class="verse-number">7</a></sup> Ото страх мій тебе не настрашить, і не буде тяжкою рука моя на тобі.</p>
  <p class="verse" id="Job.33.8"><sup><a href="#Job.33.8" class="verse-number">8</a></sup> Отож, говорив до моїх ушей ти, і я чув голос слів:</p>
  <p class="verse" id="Job.33.9"><sup><a href="#Job.33.9" class="verse-number">9</a></sup> Чистий я, без гріха, я невинний, і немає провини в мені!</p>
  <p class="verse" id="Job.33.10"><sup><a href="#Job.33.10" class="verse-number">10</a></sup> Оце Сам Він причини на мене знаходить, уважає мене Собі ворогом.</p>
  <p class="verse" id="Job.33.11"><sup><a href="#Job.33.11" class="verse-number">11</a></sup> У кайдани закув мої ноги, усі стежки мої Він стереже...</p>
  <p class="verse" id="Job.33.12"><sup><a href="#Job.33.12" class="verse-number">12</a></sup> Ось у цьому ти не справедливий! Відповім я тобі, бо більший же Бог за людину!</p>
  <p class="verse" id="Job.33.13"><sup><a href="#Job.33.13" class="verse-number">13</a></sup> Чого Ти із Ним сперечаєшся, що про всі Свої справи Він відповіді не дає?</p>
  <p class="verse" id="Job.33.14"><sup><a href="#Job.33.14" class="verse-number">14</a></sup> Бо Бог промовляє і раз, і два рази, та людина не бачить того:</p>
  <p class="verse" id="Job.33.15"><sup><a href="#Job.33.15" class="verse-number">15</a></sup> у сні, у видінні нічному, коли міцний сон на людей нападає, в дрімотах на ложі,</p>
  <p class="verse" id="Job.33.16"><sup><a href="#Job.33.16" class="verse-number">16</a></sup> тоді відкриває Він ухо людей, і настрашує їх осторогою,</p>
  <p class="verse" id="Job.33.17"><sup><a href="#Job.33.17" class="verse-number">17</a></sup> щоб відвести людину від чину її, і Він гордість від мужа ховає,</p>
  <p class="verse" id="Job.33.18"><sup><a href="#Job.33.18" class="verse-number">18</a></sup> щоб від гробу повстримати душу його, а живая його щоб не впала на ратище.</p>
  <p class="verse" id="Job.33.19"><sup><a href="#Job.33.19" class="verse-number">19</a></sup> І карається хворістю він на постелі своїй, а в костях його сварка міцна.</p>
  <p class="verse" id="Job.33.20"><sup><a href="#Job.33.20" class="verse-number">20</a></sup> І жива його бридиться хлібом, а душа його стравою влюбленою.</p>
  <p class="verse" id="Job.33.21"><sup><a href="#Job.33.21" class="verse-number">21</a></sup> Гине тіло його, аж не видно його, і вистають його кості, що перше не видні були.</p>
  <p class="verse" id="Job.33.22"><sup><a href="#Job.33.22" class="verse-number">22</a></sup> І до гробу душа його зближується, а живая його до померлих іде.</p>
  <p class="verse" id="Job.33.23"><sup><a href="#Job.33.23" class="verse-number">23</a></sup> Якщо ж Ангол-заступник при нім, один з тисячі, щоб представити людині її правоту,</p>
  <p class="verse" id="Job.33.24"><sup><a href="#Job.33.24" class="verse-number">24</a></sup> то Він буде йому милосердний та й скаже: Звільни ти його, щоб до гробу не йшов він, Я викуп знайшов.</p>
  <p class="verse" id="Job.33.25"><sup><a href="#Job.33.25" class="verse-number">25</a></sup> Тоді відмолодиться тіло його, поверне до днів його юности.</p>
  <p class="verse" id="Job.33.26"><sup><a href="#Job.33.26" class="verse-number">26</a></sup> Він благатиме Бога, й його Собі Він уподобає, і обличчя його буде бачити з окликом радости, і чоловікові верне його справедливість.</p>
  <p class="verse" id="Job.33.27"><sup><a href="#Job.33.27" class="verse-number">27</a></sup> Він дивитиметься на людей й говоритиме: Я грішив був і правду кривив, та мені не відплачено.</p>
  <p class="verse" id="Job.33.28"><sup><a href="#Job.33.28" class="verse-number">28</a></sup> Він викупив душу мою, щоб до гробу не йшла, і буде бачити світло живая моя.</p>
  <p class="verse" id="Job.33.29"><sup><a href="#Job.33.29" class="verse-number">29</a></sup> Бог робить це все двічі-тричі з людиною,</p>
  <p class="verse" id="Job.33.30"><sup><a href="#Job.33.30" class="verse-number">30</a></sup> щоб душу її відвернути від гробу, щоб він був освітлений світлом живих.</p>
  <p class="verse" id="Job.33.31"><sup><a href="#Job.33.31" class="verse-number">31</a></sup> Уважай, Йове, слухай мене, мовчи, а я промовлятиму!</p>
  <p class="verse" id="Job.33.32"><sup><a href="#Job.33.32" class="verse-number">32</a></sup> Коли маєш слова, то дай мені відповідь, говори, бо бажаю твого оправдання.</p>
  <p class="verse" id="Job.33.33"><sup><a href="#Job.33.33" class="verse-number">33</a></sup> Якщо ні ти послухай мене; помовчи, й я навчу тебе мудрости!</p>
  <h2>Chapter 34</h2>
  <p class="verse" id="Job.34.1"><sup><a href="#Job.34.1" class="verse-number">1</a></sup> І говорив Елігу та й сказав:</p>
  <p class="verse" id="Job.34.2"><sup><a href="#Job.34.2" class="verse-number">2</a></sup> Слухайте, мудрі, слова ці мої, ви ж, розважні, почуйте мене!</p>
  <p class="verse" id="Job.34.3"><sup><a href="#Job.34.3" class="verse-number">3</a></sup> Бо ухо слова випробовує, а піднебіння їжу куштує.</p>
  <p class="verse" id="Job.34.4"><sup><a href="#Job.34.4" class="verse-number">4</a></sup> Виберім право собі, між собою пізнаймо, що добре.</p>
  <p class="verse" id="Job.34.5"><sup><a href="#Job.34.5" class="verse-number">5</a></sup> Бо Йов говорив: Я був справедливий, та відкинув Бог право моє.</p>
  <p class="verse" id="Job.34.6"><sup><a href="#Job.34.6" class="verse-number">6</a></sup> Чи буду неправду казати за право своє? Без вини небезпечна стріла моя...</p>
  <p class="verse" id="Job.34.7"><sup><a href="#Job.34.7" class="verse-number">7</a></sup> Чи є такий муж, як цей Йов, що п'є глузування, як воду,</p>
  <p class="verse" id="Job.34.8"><sup><a href="#Job.34.8" class="verse-number">8</a></sup> і товаришує з злочинцями, і ходить з людьми беззаконними?</p>
  <p class="verse" id="Job.34.9"><sup><a href="#Job.34.9" class="verse-number">9</a></sup> Бо він каже: Нема людині користи, коли її Бог уподобає.</p>
  <p class="verse" id="Job.34.10"><sup><a href="#Job.34.10" class="verse-number">10</a></sup> Тож вислухайте, ви розумні, мене: Бог далекий від несправедливости, і Всемогутній від кривди!</p>
  <p class="verse" id="Job.34.11"><sup><a href="#Job.34.11" class="verse-number">11</a></sup> Бо за чином людини Він їй надолужить, і згідно з своєю дорогою знайде людина заплату!</p>
  <p class="verse" id="Job.34.12"><sup><a href="#Job.34.12" class="verse-number">12</a></sup> Тож поправді, не чинить Бог несправедливого, і Всемогутній не скривлює права.</p>
  <p class="verse" id="Job.34.13"><sup><a href="#Job.34.13" class="verse-number">13</a></sup> Хто землю довірив Йому, і хто на Нього вселенну поклав?</p>
  <p class="verse" id="Job.34.14"><sup><a href="#Job.34.14" class="verse-number">14</a></sup> Коли б Він до Себе забрав Своє серце, Свій дух, і Свій подих до Себе забрав,</p>
  <p class="verse" id="Job.34.15"><sup><a href="#Job.34.15" class="verse-number">15</a></sup> всяке тіло погинуло б вмить, а людина повернулася б на порох!...</p>
  <p class="verse" id="Job.34.16"><sup><a href="#Job.34.16" class="verse-number">16</a></sup> Коли маєш ти розум, послухай же це, почуй голос оцих моїх слів:</p>
  <p class="verse" id="Job.34.17"><sup><a href="#Job.34.17" class="verse-number">17</a></sup> Хіба стримувати може ненависник право? І хіба осудити ти зможеш Всеправедного?</p>
  <p class="verse" id="Job.34.18"><sup><a href="#Job.34.18" class="verse-number">18</a></sup> Хіба можна сказати цареві: Негідний, а вельможним: Безбожний?</p>
  <p class="verse" id="Job.34.19"><sup><a href="#Job.34.19" class="verse-number">19</a></sup> Таж Він не звертає уваги на зверхників, і не вирізнює можного перед убогим, бо всі вони чин Його рук,</p>
  <p class="verse" id="Job.34.20"><sup><a href="#Job.34.20" class="verse-number">20</a></sup> за хвилину вони помирають, опівночі... Доторкнеться Він можних і гинуть вони, сильний усунений буде рукою не людською.</p>
  <p class="verse" id="Job.34.21"><sup><a href="#Job.34.21" class="verse-number">21</a></sup> Бо очі Його на дорогах людини, і Він бачить всі кроки її,</p>
  <p class="verse" id="Job.34.22"><sup><a href="#Job.34.22" class="verse-number">22</a></sup> немає темноти, немає і темряви, де б злочинці сховались.</p>
  <p class="verse" id="Job.34.23"><sup><a href="#Job.34.23" class="verse-number">23</a></sup> Бо людині Він не призначає означений час, щоб ходила до Бога на суд.</p>
  <p class="verse" id="Job.34.24"><sup><a href="#Job.34.24" class="verse-number">24</a></sup> Він сильних ламає без досліду, і ставить на місце їх інших.</p>
  <p class="verse" id="Job.34.25"><sup><a href="#Job.34.25" class="verse-number">25</a></sup> Бож знає Він їхні діла, оберне вночі і почавлені будуть!</p>
  <p class="verse" id="Job.34.26"><sup><a href="#Job.34.26" class="verse-number">26</a></sup> Як несправедливих уразить Він їх, на видному місці,</p>
  <p class="verse" id="Job.34.27"><sup><a href="#Job.34.27" class="verse-number">27</a></sup> за те, що вони відступили від Нього, і не розуміли доріг Його всіх,</p>
  <p class="verse" id="Job.34.28"><sup><a href="#Job.34.28" class="verse-number">28</a></sup> щоб зойк сіромахи спровадити до Нього, бо Він чує благання пригнічених.</p>
  <p class="verse" id="Job.34.29"><sup><a href="#Job.34.29" class="verse-number">29</a></sup> Коли Він заспокоїть, то хто винуватити буде? Коли Він закриє лице, хто побачить Його? А це робиться і над народом, і над людиною разом,</p>
  <p class="verse" id="Job.34.30"><sup><a href="#Job.34.30" class="verse-number">30</a></sup> щоб не панував чоловік нечестивий із тих, що правлять за пастку народові.</p>
  <p class="verse" id="Job.34.31"><sup><a href="#Job.34.31" class="verse-number">31</a></sup> Бо Богові треба отак говорити: Несу я заслужене, злого робити не буду!</p>
  <p class="verse" id="Job.34.32"><sup><a href="#Job.34.32" class="verse-number">32</a></sup> Чого я не бачу, навчи Ти мене; коли кривду зробив я, то більше не буду чинити!</p>
  <p class="verse" id="Job.34.33"><sup><a href="#Job.34.33" class="verse-number">33</a></sup> Чи на думку твою надолужить Він це, бо відкинув ти те? Бо вибереш ти, а не я, а що знаєш, кажи!</p>
  <p class="verse" id="Job.34.34"><sup><a href="#Job.34.34" class="verse-number">34</a></sup> Мені скажуть розумні та муж мудрий, який мене слухає:</p>
  <p class="verse" id="Job.34.35"><sup><a href="#Job.34.35" class="verse-number">35</a></sup> Йов говорить немудро, а слова його без розуміння.</p>
  <p class="verse" id="Job.34.36"><sup><a href="#Job.34.36" class="verse-number">36</a></sup> О, коли б Йов досліджений був аж навіки за відповіді, як злі люди,</p>
  <p class="verse" id="Job.34.37"><sup><a href="#Job.34.37" class="verse-number">37</a></sup> бо він додає до свойого гріха ще провину, між нами він плеще в долоні та множить на Бога промови свої...</p>
  <h2>Chapter 35</h2>
  <p class="verse" id="Job.35.1"><sup><a href="#Job.35.1" class="verse-number">1</a></sup> І говорив Елігу та й сказав:</p>
  <p class="verse" id="Job.35.2"><sup><a href="#Job.35.2" class="verse-number">2</a></sup> Чи це полічив ти за право, як кажеш: Моя праведність більша за Божу?</p>
  <p class="verse" id="Job.35.3"><sup><a href="#Job.35.3" class="verse-number">3</a></sup> Бо ти говорив: Що поможе тобі? Яку користь із цього я матиму більшу, аніж від свойого гріха?</p>
  <p class="verse" id="Job.35.4"><sup><a href="#Job.35.4" class="verse-number">4</a></sup> Я тобі відповім, а з тобою і ближнім твоїм.</p>
  <p class="verse" id="Job.35.5"><sup><a href="#Job.35.5" class="verse-number">5</a></sup> Подивися на небо й побач, і на хмари споглянь, вони вищі за тебе.</p>
  <p class="verse" id="Job.35.6"><sup><a href="#Job.35.6" class="verse-number">6</a></sup> Як ти будеш грішити, що зробиш Йому? А стануть численні провини твої, що ти вчиниш Йому?</p>
  <p class="verse" id="Job.35.7"><sup><a href="#Job.35.7" class="verse-number">7</a></sup> Коли праведним станеш, що даси ти Йому? Або що Він візьме з твоєї руки?</p>
  <p class="verse" id="Job.35.8"><sup><a href="#Job.35.8" class="verse-number">8</a></sup> Для людини, як ти, беззаконня твоє, і для людського сина твоя справедливість!...</p>
  <p class="verse" id="Job.35.9"><sup><a href="#Job.35.9" class="verse-number">9</a></sup> Від безлічі гноблення стогнуть вони, кричать від твердого плеча багатьох...</p>
  <p class="verse" id="Job.35.10"><sup><a href="#Job.35.10" class="verse-number">10</a></sup> Та не скаже ніхто: Де ж той Бог, що мене Він створив, що вночі дає співи,</p>
  <p class="verse" id="Job.35.11"><sup><a href="#Job.35.11" class="verse-number">11</a></sup> що нас над худобу земну Він навчає, і над птаство небесне вчиняє нас мудрими?</p>
  <p class="verse" id="Job.35.12"><sup><a href="#Job.35.12" class="verse-number">12</a></sup> Вони там кричать, але через бундючність злочинців Він відповіді не дає.</p>
  <p class="verse" id="Job.35.13"><sup><a href="#Job.35.13" class="verse-number">13</a></sup> Тільки марноти не слухає Бог, і Всемогутній не бачить її.</p>
  <p class="verse" id="Job.35.14"><sup><a href="#Job.35.14" class="verse-number">14</a></sup> Що ж тоді, коли кажеш: Не бачив Його! Та є суд перед Ним, і чекай ти його!</p>
  <p class="verse" id="Job.35.15"><sup><a href="#Job.35.15" class="verse-number">15</a></sup> А тепер, коли гнів Його не покарав, і не дуже пізнав про глупоту,</p>
  <p class="verse" id="Job.35.16"><sup><a href="#Job.35.16" class="verse-number">16</a></sup> то намарно Йов уста свої відкриває та множить слова без знання...</p>
  <h2>Chapter 36</h2>
  <p class="verse" id="Job.36.1"><sup><a href="#Job.36.1" class="verse-number">1</a></sup> І далі Елігу казав:</p>
  <p class="verse" id="Job.36.2"><sup><a href="#Job.36.2" class="verse-number">2</a></sup> Почекай мені трохи, й тобі покажу, бо ще є про Бога слова.</p>
  <p class="verse" id="Job.36.3"><sup><a href="#Job.36.3" class="verse-number">3</a></sup> Зачну викладати я здалека, і Творцеві своєму віддам справедливість.</p>
  <p class="verse" id="Job.36.4"><sup><a href="#Job.36.4" class="verse-number">4</a></sup> Бо справді слова мої не неправдиві, я з тобою безвадний в знанні.</p>
  <p class="verse" id="Job.36.5"><sup><a href="#Job.36.5" class="verse-number">5</a></sup> Таж Бог сильний, і не відкидає нікого, Він міцний в силі серця.</p>
  <p class="verse" id="Job.36.6"><sup><a href="#Job.36.6" class="verse-number">6</a></sup> Не лишає безбожного Він при житті, але право для бідних дає.</p>
  <p class="verse" id="Job.36.7"><sup><a href="#Job.36.7" class="verse-number">7</a></sup> Від праведного Він очей Своїх не відвертає, але їх садовить з царями на троні назавжди, і вони підвищаються.</p>
  <p class="verse" id="Job.36.8"><sup><a href="#Job.36.8" class="verse-number">8</a></sup> А як тільки вони ланцюгами пов'язані, і тримаються в путах біди,</p>
  <p class="verse" id="Job.36.9"><sup><a href="#Job.36.9" class="verse-number">9</a></sup> то Він їм представляє їх вчинок та їхні провини, що багато їх стало.</p>
  <p class="verse" id="Job.36.10"><sup><a href="#Job.36.10" class="verse-number">10</a></sup> Відкриває Він ухо їх для остороги, та велить, щоб вернулися від беззаконня.</p>
  <p class="verse" id="Job.36.11"><sup><a href="#Job.36.11" class="verse-number">11</a></sup> Якщо тільки послухаються, та стануть служити Йому, покінчать вони свої дні у добрі, а роки свої у приємнощах.</p>
  <p class="verse" id="Job.36.12"><sup><a href="#Job.36.12" class="verse-number">12</a></sup> Коли ж не послухаються, то наскочать на ратище, і покінчать життя без знання.</p>
  <p class="verse" id="Job.36.13"><sup><a href="#Job.36.13" class="verse-number">13</a></sup> А злосерді кладуть гнів на себе, не кричать, коли в'яже Він їх.</p>
  <p class="verse" id="Job.36.14"><sup><a href="#Job.36.14" class="verse-number">14</a></sup> У молодості помирає душа їх, а їхня живая поміж блудниками.</p>
  <p class="verse" id="Job.36.15"><sup><a href="#Job.36.15" class="verse-number">15</a></sup> Він визволяє убогого з горя його, а в переслідуванні відкриває їм ухо.</p>
  <p class="verse" id="Job.36.16"><sup><a href="#Job.36.16" class="verse-number">16</a></sup> Також і тебе Він би вибавив був із тісноти на широкість, що в ній нема утиску, а те, що на стіл твій поклалося б, повне товщу було б.</p>
  <p class="verse" id="Job.36.17"><sup><a href="#Job.36.17" class="verse-number">17</a></sup> Та правом безбожного ти переповнений, право ж та суд підпирають людину.</p>
  <p class="verse" id="Job.36.18"><sup><a href="#Job.36.18" class="verse-number">18</a></sup> Отож лютість нехай не намовить тебе до плескання в долоні, а окуп великий нехай не заверне з дороги тебе.</p>
  <p class="verse" id="Job.36.19"><sup><a href="#Job.36.19" class="verse-number">19</a></sup> Чи в біді допоможе твій зойк та всі зміцнення сили?</p>
  <p class="verse" id="Job.36.20"><sup><a href="#Job.36.20" class="verse-number">20</a></sup> Не квапся до ночі тієї, коли вирвані будуть народи із місця свого.</p>
  <p class="verse" id="Job.36.21"><sup><a href="#Job.36.21" class="verse-number">21</a></sup> Стережись, не звертайся до зла, яке замість біди ти обрав.</p>
  <p class="verse" id="Job.36.22"><sup><a href="#Job.36.22" class="verse-number">22</a></sup> Отож, Бог найвищий у силі Своїй, хто навчає, як Він?</p>
  <p class="verse" id="Job.36.23"><sup><a href="#Job.36.23" class="verse-number">23</a></sup> Хто дорогу Його Йому вказувати буде? І хто скаже: Ти кривду зробив?</p>
  <p class="verse" id="Job.36.24"><sup><a href="#Job.36.24" class="verse-number">24</a></sup> Пам'ятай, щоб звеличувати Його вчинок, про якого виспівують люди,</p>
  <p class="verse" id="Job.36.25"><sup><a href="#Job.36.25" class="verse-number">25</a></sup> що його бачить всяка людина, чоловік приглядається здалека.</p>
  <p class="verse" id="Job.36.26"><sup><a href="#Job.36.26" class="verse-number">26</a></sup> Отож, Бог великий та недовідомий, і недослідиме число Його літ!</p>
  <p class="verse" id="Job.36.27"><sup><a href="#Job.36.27" class="verse-number">27</a></sup> Бо стягає Він краплі води, і дощем вони падають з хмари Його,</p>
  <p class="verse" id="Job.36.28"><sup><a href="#Job.36.28" class="verse-number">28</a></sup> що хмари спускають його, і спадають дощем на багато людей.</p>
  <p class="verse" id="Job.36.29"><sup><a href="#Job.36.29" class="verse-number">29</a></sup> Також хто зрозуміє розтягнення хмари, грім намету Його?</p>
  <p class="verse" id="Job.36.30"><sup><a href="#Job.36.30" class="verse-number">30</a></sup> Отож, розтягає Він світло Своє над Собою і морську глибінь закриває,</p>
  <p class="verse" id="Job.36.31"><sup><a href="#Job.36.31" class="verse-number">31</a></sup> бо ними Він судить народи, багато поживи дає.</p>
  <p class="verse" id="Job.36.32"><sup><a href="#Job.36.32" class="verse-number">32</a></sup> Він тримає в руках Своїх блискавку, і керує її проти цілі.</p>
  <p class="verse" id="Job.36.33"><sup><a href="#Job.36.33" class="verse-number">33</a></sup> Її гуркіт звіщає про неї, і прихід її відчуває й худоба.</p>
  <h2>Chapter 37</h2>
  <p class="verse" id="Job.37.1"><sup><a href="#Job.37.1" class="verse-number">1</a></sup> Отож, і від цього тремтить моє серце і зрушилось з місця свого.</p>
  <p class="verse" id="Job.37.2"><sup><a href="#Job.37.2" class="verse-number">2</a></sup> Уважливо слухайте гук Його голосу, і грім, що несеться із уст Його,</p>
  <p class="verse" id="Job.37.3"><sup><a href="#Job.37.3" class="verse-number">3</a></sup> його Він пускає попід усім небом, а світло Своє аж на кінці землі.</p>
  <p class="verse" id="Job.37.4"><sup><a href="#Job.37.4" class="verse-number">4</a></sup> За Ним грім ричить левом, гримить гуком своєї величности, і його Він не стримує, почується голос Його.</p>
  <p class="verse" id="Job.37.5"><sup><a href="#Job.37.5" class="verse-number">5</a></sup> Бог предивно гримить Своїм голосом, вчиняє великі діла, яких не розуміємо ми.</p>
  <p class="verse" id="Job.37.6"><sup><a href="#Job.37.6" class="verse-number">6</a></sup> До снігу говорить Він: Падай на землю! а дощеві та зливі: Будьте сильні!</p>
  <p class="verse" id="Job.37.7"><sup><a href="#Job.37.7" class="verse-number">7</a></sup> Він руку печатає кожній людині, щоб пізнали всі люди про діло Його.</p>
  <p class="verse" id="Job.37.8"><sup><a href="#Job.37.8" class="verse-number">8</a></sup> І звір входить у сховище, і живе в своїх лігвищах.</p>
  <p class="verse" id="Job.37.9"><sup><a href="#Job.37.9" class="verse-number">9</a></sup> Із кімнати південної буря приходить, а з вітру північного холод.</p>
  <p class="verse" id="Job.37.10"><sup><a href="#Job.37.10" class="verse-number">10</a></sup> Від Божого подиху лід повстає, і водна широкість тужавіє.</p>
  <p class="verse" id="Job.37.11"><sup><a href="#Job.37.11" class="verse-number">11</a></sup> Також Він обтяжує вільгістю тучу, і світло своє розпорошує хмара,</p>
  <p class="verse" id="Job.37.12"><sup><a href="#Job.37.12" class="verse-number">12</a></sup> і вона по околицях ходить та блукає за Його проводом, щоб чинити все те, що накаже Він їй на поверхні вселенної,</p>
  <p class="verse" id="Job.37.13"><sup><a href="#Job.37.13" class="verse-number">13</a></sup> він наводить її чи на кару для краю Свого, чи на милість.</p>
  <p class="verse" id="Job.37.14"><sup><a href="#Job.37.14" class="verse-number">14</a></sup> Бери, Йове, оце до ушей, уставай і розваж Божі чуда!</p>
  <p class="verse" id="Job.37.15"><sup><a href="#Job.37.15" class="verse-number">15</a></sup> Чи ти знаєш, що Бог накладає на них, і заяснює світло із хмари Своєї?</p>
  <p class="verse" id="Job.37.16"><sup><a href="#Job.37.16" class="verse-number">16</a></sup> Чи ти знаєш, як носиться хмара в повітрі, про чуда Того, Який має безвадне знання,</p>
  <p class="verse" id="Job.37.17"><sup><a href="#Job.37.17" class="verse-number">17</a></sup> ти, що шати твої стають теплі, як стишується земля з полудня?</p>
  <p class="verse" id="Job.37.18"><sup><a href="#Job.37.18" class="verse-number">18</a></sup> Чи ти розтягав із Ним хмару, міцну, немов дзеркало лите?</p>
  <p class="verse" id="Job.37.19"><sup><a href="#Job.37.19" class="verse-number">19</a></sup> Навчи нас, що скажем Йому? Через темність ми не впорядкуємо слова.</p>
  <p class="verse" id="Job.37.20"><sup><a href="#Job.37.20" class="verse-number">20</a></sup> Чи Йому оповісться, що буду казати? Чи зміг хто сказати, що Він знищений буде?</p>
  <p class="verse" id="Job.37.21"><sup><a href="#Job.37.21" class="verse-number">21</a></sup> І тепер ми не бачимо світла, щоб світило у хмарах, та вітер перейде і вичистить їх.</p>
  <p class="verse" id="Job.37.22"><sup><a href="#Job.37.22" class="verse-number">22</a></sup> Із півночі приходить воно, немов золото те, та над Богом величність страшна.</p>
  <p class="verse" id="Job.37.23"><sup><a href="#Job.37.23" class="verse-number">23</a></sup> Всемогутній, Його не знайшли ми, Він могутній у силі, але Він не мучить нікого судом та великою правдою.</p>
  <p class="verse" id="Job.37.24"><sup><a href="#Job.37.24" class="verse-number">24</a></sup> Тому нехай люди бояться Його, бо на всіх мудросердих не дивиться Він.</p>
  <h2>Chapter 38</h2>
  <p class="verse" id="Job.38.1"><sup><a href="#Job.38.1" class="verse-number">1</a></sup> Тоді відповів Господь Йову із бурі й сказав:</p>
  <p class="verse" id="Job.38.2"><sup><a href="#Job.38.2" class="verse-number">2</a></sup> Хто то такий, що затемнює раду словами без розуму?</p>
  <p class="verse" id="Job.38.3"><sup><a href="#Job.38.3" class="verse-number">3</a></sup> Підпережи но ти стегна свої, як мужчина, а Я буду питати тебе, ти ж Мені поясни!</p>
  <p class="verse" id="Job.38.4"><sup><a href="#Job.38.4" class="verse-number">4</a></sup> Де ти був, коли землю основував Я? Розкажи, якщо маєш знання!</p>
  <p class="verse" id="Job.38.5"><sup><a href="#Job.38.5" class="verse-number">5</a></sup> Хто основи її положив, чи ти знаєш? Або хто розтягнув по ній шнура?</p>
  <p class="verse" id="Job.38.6"><sup><a href="#Job.38.6" class="verse-number">6</a></sup> У що підстави її позапущувані, або хто поклав камінь наріжний її,</p>
  <p class="verse" id="Job.38.7"><sup><a href="#Job.38.7" class="verse-number">7</a></sup> коли разом співали всі зорі поранні та радісний окрик здіймали всі Божі сини?</p>
  <p class="verse" id="Job.38.8"><sup><a href="#Job.38.8" class="verse-number">8</a></sup> І хто море воротами загородив, як воно виступало, немов би з утроби виходило,</p>
  <p class="verse" id="Job.38.9"><sup><a href="#Job.38.9" class="verse-number">9</a></sup> коли хмари поклав Я за одіж йому, а імлу за його пелюшки,</p>
  <p class="verse" id="Job.38.10"><sup><a href="#Job.38.10" class="verse-number">10</a></sup> і призначив йому Я границю Свою та поставив засува й ворота,</p>
  <p class="verse" id="Job.38.11"><sup><a href="#Job.38.11" class="verse-number">11</a></sup> і сказав: Аж досі ти дійдеш, не далі, і тут ось межа твоїх хвиль гордовитих?</p>
  <p class="verse" id="Job.38.12"><sup><a href="#Job.38.12" class="verse-number">12</a></sup> Чи за своїх днів ти наказував ранкові? Чи досвітній зорі показав її місце,</p>
  <p class="verse" id="Job.38.13"><sup><a href="#Job.38.13" class="verse-number">13</a></sup> щоб хапалась за кінці землі та посипались з неї безбожні?</p>
  <p class="verse" id="Job.38.14"><sup><a href="#Job.38.14" class="verse-number">14</a></sup> Земля змінюється, мов та глина печатки, і стають, немов одіж, вони!</p>
  <p class="verse" id="Job.38.15"><sup><a href="#Job.38.15" class="verse-number">15</a></sup> І нехай від безбожних їх світло відійметься, а високе рамено зламається!</p>
  <p class="verse" id="Job.38.16"><sup><a href="#Job.38.16" class="verse-number">16</a></sup> Чи ти сходив коли аж до морських джерел, і чи ти переходжувався дном безодні?</p>
  <p class="verse" id="Job.38.17"><sup><a href="#Job.38.17" class="verse-number">17</a></sup> Чи для тебе відкриті були брами смерти, і чи бачив ти брами смертельної тіні?</p>
  <p class="verse" id="Job.38.18"><sup><a href="#Job.38.18" class="verse-number">18</a></sup> Чи широкість землі ти оглянув? Розкажи, якщо знаєш це все!</p>
  <p class="verse" id="Job.38.19"><sup><a href="#Job.38.19" class="verse-number">19</a></sup> Де та дорога, що світло на ній пробуває? А темрява де її місце,</p>
  <p class="verse" id="Job.38.20"><sup><a href="#Job.38.20" class="verse-number">20</a></sup> щоб узяти її до границі її, і щоб знати стежки її дому?</p>
  <p class="verse" id="Job.38.21"><sup><a href="#Job.38.21" class="verse-number">21</a></sup> Знаєш ти, бо тоді народився ж ти був, і велике число твоїх днів!</p>
  <p class="verse" id="Job.38.22"><sup><a href="#Job.38.22" class="verse-number">22</a></sup> Чи доходив коли ти до схованок снігу, і схованки граду ти бачив,</p>
  <p class="verse" id="Job.38.23"><sup><a href="#Job.38.23" class="verse-number">23</a></sup> які Я тримаю на час лихоліття, на день бою й війни?</p>
  <p class="verse" id="Job.38.24"><sup><a href="#Job.38.24" class="verse-number">24</a></sup> Якою дорогою ділиться вітер, розпорошується по землі вітерець?</p>
  <p class="verse" id="Job.38.25"><sup><a href="#Job.38.25" class="verse-number">25</a></sup> Хто для зливи протоку провів, а для громовиці дорогу,</p>
  <p class="verse" id="Job.38.26"><sup><a href="#Job.38.26" class="verse-number">26</a></sup> щоб дощити на землю безлюдну, на пустиню, в якій чоловіка нема,</p>
  <p class="verse" id="Job.38.27"><sup><a href="#Job.38.27" class="verse-number">27</a></sup> щоб пустиню та пущу насичувати, і щоб забезпечити вихід траві?</p>
  <p class="verse" id="Job.38.28"><sup><a href="#Job.38.28" class="verse-number">28</a></sup> Чи є батько в доща, чи хто краплі роси породив?</p>
  <p class="verse" id="Job.38.29"><sup><a href="#Job.38.29" class="verse-number">29</a></sup> Із чиєї утроби лід вийшов, а іній небесний хто його породив?</p>
  <p class="verse" id="Job.38.30"><sup><a href="#Job.38.30" class="verse-number">30</a></sup> Як камінь, тужавіють води, а поверхня безодні ховається.</p>
  <p class="verse" id="Job.38.31"><sup><a href="#Job.38.31" class="verse-number">31</a></sup> Чи зв'яжеш ти зав'язки Волосожару, чи розв'яжеш віжки в Оріона?</p>
  <p class="verse" id="Job.38.32"><sup><a href="#Job.38.32" class="verse-number">32</a></sup> Чи виведеш часу свого Зодіяка, чи Воза з синами його попровадиш?</p>
  <p class="verse" id="Job.38.33"><sup><a href="#Job.38.33" class="verse-number">33</a></sup> Чи ти знаєш устави небес? Чи ти покладеш на землі їхню владу?</p>
  <p class="verse" id="Job.38.34"><sup><a href="#Job.38.34" class="verse-number">34</a></sup> Чи підіймеш свій голос до хмар, і багато води тебе вкриє?</p>
  <p class="verse" id="Job.38.35"><sup><a href="#Job.38.35" class="verse-number">35</a></sup> Чи блискавки ти посилаєш, і підуть вони, й тобі скажуть Ось ми?</p>
  <p class="verse" id="Job.38.36"><sup><a href="#Job.38.36" class="verse-number">36</a></sup> Хто мудрість вкладає людині в нутро? Або хто дає серцеві розум?</p>
  <p class="verse" id="Job.38.37"><sup><a href="#Job.38.37" class="verse-number">37</a></sup> Хто мудрістю хмари зрахує, і хто може затримати небесні посуди,</p>
  <p class="verse" id="Job.38.38"><sup><a href="#Job.38.38" class="verse-number">38</a></sup> коли порох зливається в зливки, а кавалки злипаються?</p>
  <p class="verse" id="Job.38.39"><sup><a href="#Job.38.39" class="verse-number">39</a></sup> Чи здобич левиці ти зловиш, і заспокоїш життя левчуків,</p>
  <p class="verse" id="Job.38.40"><sup><a href="#Job.38.40" class="verse-number">40</a></sup> як вони по леговищах туляться, на чатах сидять по кущах?</p>
  <p class="verse" id="Job.38.41"><sup><a href="#Job.38.41" class="verse-number">41</a></sup> Хто готує для крука поживу його, як до Бога кричать його діти, як без їжі блукають вони?</p>
  <h2>Chapter 39</h2>
  <p class="verse" id="Job.39.1"><sup><a href="#Job.39.1" class="verse-number">1</a></sup> Хіба ти пізнав час народження скельних козиць? Хіба ти пильнував час мук породу лані?</p>
  <p class="verse" id="Job.39.2"><sup><a href="#Job.39.2" class="verse-number">2</a></sup> Чи на місяці лічиш, що сповнитись мусять, і відаєш час їх народження,</p>
  <p class="verse" id="Job.39.3"><sup><a href="#Job.39.3" class="verse-number">3</a></sup> коли приклякають вони, випускають дітей своїх, і звільняються від болів породу?</p>
  <p class="verse" id="Job.39.4"><sup><a href="#Job.39.4" class="verse-number">4</a></sup> Набираються сил їхні діти, на полі зростають, відходять і більше до них не вертаються.</p>
  <p class="verse" id="Job.39.5"><sup><a href="#Job.39.5" class="verse-number">5</a></sup> Хто пустив осла дикого вільним, і хто розв'язав ослу дикому пута,</p>
  <p class="verse" id="Job.39.6"><sup><a href="#Job.39.6" class="verse-number">6</a></sup> якому призначив Я степ його домом, а місцем його пробування солону пустиню?</p>
  <p class="verse" id="Job.39.7"><sup><a href="#Job.39.7" class="verse-number">7</a></sup> Він сміється із галасу міста, не чує він крику погонича.</p>
  <p class="verse" id="Job.39.8"><sup><a href="#Job.39.8" class="verse-number">8</a></sup> Що знаходить по горах, то паша його, і шукає він усього зеленого.</p>
  <p class="verse" id="Job.39.9"><sup><a href="#Job.39.9" class="verse-number">9</a></sup> Чи захоче служити тобі одноріг? Чи при яслах твоїх ночуватиме він?</p>
  <p class="verse" id="Job.39.10"><sup><a href="#Job.39.10" class="verse-number">10</a></sup> Чи ти однорога прив'яжеш до його борозни повороззям? Чи буде він боронувати за тобою долини?</p>
  <p class="verse" id="Job.39.11"><sup><a href="#Job.39.11" class="verse-number">11</a></sup> Чи повіриш йому через те, що має він силу велику, і свою працю на нього попустиш?</p>
  <p class="verse" id="Job.39.12"><sup><a href="#Job.39.12" class="verse-number">12</a></sup> Чи повіриш йому, що він верне насіння твоє, і збере тобі тік?</p>
  <p class="verse" id="Job.39.13"><sup><a href="#Job.39.13" class="verse-number">13</a></sup> Крило струсеве радісно б'ється, чи ж крило це й пір'їна лелеки?</p>
  <p class="verse" id="Job.39.14"><sup><a href="#Job.39.14" class="verse-number">14</a></sup> Бо яйця свої він на землю кладе та в поросі їх вигріває,</p>
  <p class="verse" id="Job.39.15"><sup><a href="#Job.39.15" class="verse-number">15</a></sup> і забува, що нога може їх розчавити, а звір польовий може їх розтоптати.</p>
  <p class="verse" id="Job.39.16"><sup><a href="#Job.39.16" class="verse-number">16</a></sup> Він жорстокий відносно дітей своїх, ніби вони не його, а що праця його може бути надаремна, того не боїться,</p>
  <p class="verse" id="Job.39.17"><sup><a href="#Job.39.17" class="verse-number">17</a></sup> бо Бог учинив, щоб забув він про мудрість, і не наділив його розумом.</p>
  <p class="verse" id="Job.39.18"><sup><a href="#Job.39.18" class="verse-number">18</a></sup> А за часу надходу стрільців ударяє він крильми повітря, і сміється з коня та з його верхівця!</p>
  <p class="verse" id="Job.39.19"><sup><a href="#Job.39.19" class="verse-number">19</a></sup> Чи ти силу коневі даси, чи шию його ти зодягнеш у гриву?</p>
  <p class="verse" id="Job.39.20"><sup><a href="#Job.39.20" class="verse-number">20</a></sup> Чи ти зробиш, що буде скакати він, мов сарана? Величне іржання його страшелезне!</p>
  <p class="verse" id="Job.39.21"><sup><a href="#Job.39.21" class="verse-number">21</a></sup> Б'є ногою в долині та тішиться силою, іде він насупроти зброї,</p>
  <p class="verse" id="Job.39.22"><sup><a href="#Job.39.22" class="verse-number">22</a></sup> сміється з страху й не жахається, і не вертається з-перед меча,</p>
  <p class="verse" id="Job.39.23"><sup><a href="#Job.39.23" class="verse-number">23</a></sup> хоч дзвонить над ним сагайдак, вістря списове та ратище!</p>
  <p class="verse" id="Job.39.24"><sup><a href="#Job.39.24" class="verse-number">24</a></sup> Він із шаленістю та лютістю землю ковтає, і не вірить, що чути гук рогу.</p>
  <p class="verse" id="Job.39.25"><sup><a href="#Job.39.25" class="verse-number">25</a></sup> При кожному розі кричить він: І-га! і винюхує здалека бій, грім гетьманів та крик.</p>
  <p class="verse" id="Job.39.26"><sup><a href="#Job.39.26" class="verse-number">26</a></sup> Чи яструб літає твоєю премудрістю, на південь простягує крила свої?</p>
  <p class="verse" id="Job.39.27"><sup><a href="#Job.39.27" class="verse-number">27</a></sup> Чи з твойого наказу орел підіймається, і мостить кубло своє на висоті?</p>
  <p class="verse" id="Job.39.28"><sup><a href="#Job.39.28" class="verse-number">28</a></sup> На скелі замешкує він та ночує, на скельнім вершку та твердині,</p>
  <p class="verse" id="Job.39.29"><sup><a href="#Job.39.29" class="verse-number">29</a></sup> ізвідти визорює їжу, далеко вдивляються очі його,</p>
  <p class="verse" id="Job.39.30"><sup><a href="#Job.39.30" class="verse-number">30</a></sup> а його пташенята п'ють кров. Де ж забиті, там він.</p>
  <h2>Chapter 40</h2>
  <p class="verse" id="Job.40.1"><sup><a href="#Job.40.1" class="verse-number">1</a></sup> І говорив Господь Йову й сказав:</p>
  <p class="verse" id="Job.40.2"><sup><a href="#Job.40.2" class="verse-number">2</a></sup> Чи буде ставати на прю з Всемогутнім огудник? Хто сперечається з Богом, хай на це відповість!</p>
  <p class="verse" id="Job.40.3"><sup><a href="#Job.40.3" class="verse-number">3</a></sup> І Йов відповів Господеві й сказав:</p>
  <p class="verse" id="Job.40.4"><sup><a href="#Job.40.4" class="verse-number">4</a></sup> Оце я знікчемнів, що ж маю Тобі відповісти? Я кладу свою руку на уста свої...</p>
  <p class="verse" id="Job.40.5"><sup><a href="#Job.40.5" class="verse-number">5</a></sup> Я раз говорив був, і вже не скажу, а вдруге і більш не додам!...</p>
  <p class="verse" id="Job.40.6"><sup><a href="#Job.40.6" class="verse-number">6</a></sup> І відповів Господь Йову із бурі й сказав:</p>
  <p class="verse" id="Job.40.7"><sup><a href="#Job.40.7" class="verse-number">7</a></sup> Підпережи но ти стегна свої, як мужчина: Я буду питати тебе, ти ж пояснюй Мені!</p>
  <p class="verse" id="Job.40.8"><sup><a href="#Job.40.8" class="verse-number">8</a></sup> Чи ти хочеш порушити право Моє, винуватити Мене, щоб оправданим бути?</p>
  <p class="verse" id="Job.40.9"><sup><a href="#Job.40.9" class="verse-number">9</a></sup> Коли маєш рамено, як Бог, і голосом ти загримиш, немов Він,</p>
  <p class="verse" id="Job.40.10"><sup><a href="#Job.40.10" class="verse-number">10</a></sup> то окрась Ти себе пишнотою й величністю, зодягнися у славу й красу!</p>
  <p class="verse" id="Job.40.11"><sup><a href="#Job.40.11" class="verse-number">11</a></sup> Розпорош лютість гніву свого, і поглянь на все горде й принизь ти його!</p>
  <p class="verse" id="Job.40.12"><sup><a href="#Job.40.12" class="verse-number">12</a></sup> Поглянь на все горде й його впокори, поспихай нечестивих на їхньому місці,</p>
  <p class="verse" id="Job.40.13"><sup><a href="#Job.40.13" class="verse-number">13</a></sup> поховай їх у поросі разом, а їхні обличчя обвий в укритті.</p>
  <p class="verse" id="Job.40.14"><sup><a href="#Job.40.14" class="verse-number">14</a></sup> Тоді й Я тебе славити буду, як правиця твоя допоможе тобі!</p>
  <p class="verse" id="Job.40.15"><sup><a href="#Job.40.15" class="verse-number">15</a></sup> А ось бегемот, що його Я створив, як тебе, траву, як худоба велика, він їсть.</p>
  <p class="verse" id="Job.40.16"><sup><a href="#Job.40.16" class="verse-number">16</a></sup> Ото сила його в його стегнах, його ж міцність у м'язах його живота.</p>
  <p class="verse" id="Job.40.17"><sup><a href="#Job.40.17" class="verse-number">17</a></sup> Випростовує він, немов кедра, свойого хвоста, жили стегон його посплітались.</p>
  <p class="verse" id="Job.40.18"><sup><a href="#Job.40.18" class="verse-number">18</a></sup> Його кості немов мідяні оті рури, костомахи його як ті пруття залізні.</p>
  <p class="verse" id="Job.40.19"><sup><a href="#Job.40.19" class="verse-number">19</a></sup> Голова оце Божих доріг; і тільки Творець його може зблизити до нього меча...</p>
  <p class="verse" id="Job.40.20"><sup><a href="#Job.40.20" class="verse-number">20</a></sup> Бо гори приносять поживу йому, і там грається вся звірина польова.</p>
  <p class="verse" id="Job.40.21"><sup><a href="#Job.40.21" class="verse-number">21</a></sup> Під лотосами він вилежується, в укритті очерету й болота.</p>
  <p class="verse" id="Job.40.22"><sup><a href="#Job.40.22" class="verse-number">22</a></sup> Лотоси тінню своєю вкривають його, тополі поточні його обгортають.</p>
  <p class="verse" id="Job.40.23"><sup><a href="#Job.40.23" class="verse-number">23</a></sup> Ось підіймається річка, та він не боїться її, він безпечний, хоча б сам Йордан йому в пащу впливав!</p>
  <p class="verse" id="Job.40.24"><sup><a href="#Job.40.24" class="verse-number">24</a></sup> Хто може схопити його в його очах, гаками ніздрю продіравити?</p>
  <h2>Chapter 41</h2>
  <p class="verse" id="Job.41.1"><sup><a href="#Job.41.1" class="verse-number">1</a></sup> (40-25) Чи левіятана потягнеш гачком, і йому язика стягнеш шнуром?</p>
  <p class="verse" id="Job.41.2"><sup><a href="#Job.41.2" class="verse-number">2</a></sup> (40-26) Чи очеретину вкладеш йому в ніздря, чи терниною щоку йому продіравиш?</p>
  <p class="verse" id="Job.41.3"><sup><a href="#Job.41.3" class="verse-number">3</a></sup> (40-27) Чи він буде багато благати тебе, чи буде тобі говорити лагідне?</p>
  <p class="verse" id="Job.41.4"><sup><a href="#Job.41.4" class="verse-number">4</a></sup> (40-28) Чи складе він умову з тобою, і ти візьмеш його за раба собі вічного?</p>
  <p class="verse" id="Job.41.5"><sup><a href="#Job.41.5" class="verse-number">5</a></sup> (40-29) Чи ним бавитись будеш, як птахом, і прив'яжеш його для дівчаток своїх?</p>
  <p class="verse" id="Job.41.6"><sup><a href="#Job.41.6" class="verse-number">6</a></sup> (40-30) Чи ним спільники торгуватимуть, чи поділять його між купців-хананеїв?</p>
  <p class="verse" id="Job.41.7"><sup><a href="#Job.41.7" class="verse-number">7</a></sup> (40-31) Чи шпильками проколиш ти шкіру його, а острогою риб'ячою його голову?</p>
  <p class="verse" id="Job.41.8"><sup><a href="#Job.41.8" class="verse-number">8</a></sup> (40-32) Поклади ж свою руку на нього, й згадай про війну, і більше того не чини!</p>
  <p class="verse" id="Job.41.9"><sup><a href="#Job.41.9" class="verse-number">9</a></sup> (41-1) Тож надія твоя неправдива, на сам вигляд його упадеш.</p>
  <p class="verse" id="Job.41.10"><sup><a href="#Job.41.10" class="verse-number">10</a></sup> (41-2) Нема смільчака, щоб його він збудив, а хто ж перед обличчям Моїм зможе стати?</p>
  <p class="verse" id="Job.41.11"><sup><a href="#Job.41.11" class="verse-number">11</a></sup> (41-3) Хто вийде навпроти Мене й буде цілий? Що під небом усім це Моє!</p>
  <p class="verse" id="Job.41.12"><sup><a href="#Job.41.12" class="verse-number">12</a></sup> (41-4) Не буду мовчати про члени його, про стан його сили й красу його складу.</p>
  <p class="verse" id="Job.41.13"><sup><a href="#Job.41.13" class="verse-number">13</a></sup> (41-5) Хто відкриє поверхню одежі його? Хто підійде коли до двійних його щелепів?</p>
  <p class="verse" id="Job.41.14"><sup><a href="#Job.41.14" class="verse-number">14</a></sup> (41-6) Двері обличчя його хто відчинить? Навколо зубів його жах!</p>
  <p class="verse" id="Job.41.15"><sup><a href="#Job.41.15" class="verse-number">15</a></sup> (41-7) Його спина канали щитів, поєднання їх крем'яная печать.</p>
  <p class="verse" id="Job.41.16"><sup><a href="#Job.41.16" class="verse-number">16</a></sup> (41-8) Одне до одного доходить, а вітер між ними не пройде.</p>
  <p class="verse" id="Job.41.17"><sup><a href="#Job.41.17" class="verse-number">17</a></sup> (41-9) Одне до одного притверджені, сполучені, і не відділяться.</p>
  <p class="verse" id="Job.41.18"><sup><a href="#Job.41.18" class="verse-number">18</a></sup> (41-10) Його чхання засвічує світло, а очі його як повіки зорі світової!</p>
  <p class="verse" id="Job.41.19"><sup><a href="#Job.41.19" class="verse-number">19</a></sup> (41-11) Бухає полум'я з пащі його, вириваються іскри огненні!</p>
  <p class="verse" id="Job.41.20"><sup><a href="#Job.41.20" class="verse-number">20</a></sup> (41-12) Із ніздер його валить дим, немов з того горшка, що кипить та біжить.</p>
  <p class="verse" id="Job.41.21"><sup><a href="#Job.41.21" class="verse-number">21</a></sup> (41-13) Його подих розпалює вугіль, і бухає полум'я з пащі його.</p>
  <p class="verse" id="Job.41.22"><sup><a href="#Job.41.22" class="verse-number">22</a></sup> (41-14) Сила ночує на шиї його, а страх перед ним утікає.</p>
  <p class="verse" id="Job.41.23"><sup><a href="#Job.41.23" class="verse-number">23</a></sup> (41-15) М'ясо нутра його міцно тримається, воно в ньому тверде, не хитається.</p>
  <p class="verse" id="Job.41.24"><sup><a href="#Job.41.24" class="verse-number">24</a></sup> (41-16) Його серце, мов з каменя вилите, і тверде, як те долішнє жорно!</p>
  <p class="verse" id="Job.41.25"><sup><a href="#Job.41.25" class="verse-number">25</a></sup> (41-17) Як підводиться він, перелякуються силачі, та й ховаються з жаху.</p>
  <p class="verse" id="Job.41.26"><sup><a href="#Job.41.26" class="verse-number">26</a></sup> (41-18) Той меч, що досягне його, не встоїть, ані спис, ані ратище й панцер.</p>
  <p class="verse" id="Job.41.27"><sup><a href="#Job.41.27" class="verse-number">27</a></sup> (41-19) За солому залізо вважає, а мідь за гнилу деревину!</p>
  <p class="verse" id="Job.41.28"><sup><a href="#Job.41.28" class="verse-number">28</a></sup> (41-20) Син лука, стріла, не примусит увтікати його, каміння із пращі для нього зміняється в сіно.</p>
  <p class="verse" id="Job.41.29"><sup><a href="#Job.41.29" class="verse-number">29</a></sup> (41-21) Булаву уважає він за соломинку, і сміється із посвисту ратища.</p>
  <p class="verse" id="Job.41.30"><sup><a href="#Job.41.30" class="verse-number">30</a></sup> (41-22) Під ним гостре череп'я, лягає на гостре, немов у болото.</p>
  <p class="verse" id="Job.41.31"><sup><a href="#Job.41.31" class="verse-number">31</a></sup> (41-23) Чинить він, що кипить глибочінь, мов горня, і обертає море в окріп.</p>
  <p class="verse" id="Job.41.32"><sup><a href="#Job.41.32" class="verse-number">32</a></sup> (41-24) Стежка світить за ним, а безодня здається йому сивиною.</p>
  <p class="verse" id="Job.41.33"><sup><a href="#Job.41.33" class="verse-number">33</a></sup> (41-25) Немає подоби йому на землі, він безстрашним створений,</p>
  <p class="verse" id="Job.41.34"><sup><a href="#Job.41.34" class="verse-number">34</a></sup> (41-26) він бачить усе, що високе, він цар над усім пишним звір'ям!</p>
  <h2>Chapter 42</h2>
  <p class="verse" id="Job.42.1"><sup><a href="#Job.42.1" class="verse-number">1</a></sup> А Йов відповів Господеві й сказав:</p>
  <p class="verse" id="Job.42.2"><sup><a href="#Job.42.2" class="verse-number">2</a></sup> Я знаю, що можеш Ти все, і не спиняється задум у Тебе!</p>
  <p class="verse" id="Job.42.3"><sup><a href="#Job.42.3" class="verse-number">3</a></sup> Хто ж то такий, що ховає пораду немудру? Тому я говорив, але не розумів... Це чудніше від мене, й не знаю його:</p>
  <p class="verse" id="Job.42.4"><sup><a href="#Job.42.4" class="verse-number">4</a></sup> Слухай же ти, а Я буду казати, запитаю тебе, ти ж Мені поясни...</p>
  <p class="verse" id="Job.42.5"><sup><a href="#Job.42.5" class="verse-number">5</a></sup> Тільки послухом уха я чув був про Тебе, а тепер моє око ось бачить Тебе...</p>
  <p class="verse" id="Job.42.6"><sup><a href="#Job.42.6" class="verse-number">6</a></sup> Тому я зрікаюсь говореного, і каюсь у поросі й попелі!...</p>
  <p class="verse" id="Job.42.7"><sup><a href="#Job.42.7" class="verse-number">7</a></sup> І сталося по тому, як Господь промовив ці слова до Йова, сказав Господь теманянину Еліфазові: Запалився Мій гнів на тебе та на двох твоїх приятелів, бо ви не говорили слушного про Мене, як раб Мій Йов.</p>
  <p class="verse" id="Job.42.8"><sup><a href="#Job.42.8" class="verse-number">8</a></sup> А тепер візьміть собі сім бичків та сім баранів, і йдіть до Мого раба Йова, і принесете цілопалення за себе, а Мій раб Йов помолиться за вас, бо тільки з ним Я буду рахуватися, щоб не вчинити вам злої речі, бо ви не говорили слушного про Мене, як раб Мій Йов.</p>
  <p class="verse" id="Job.42.9"><sup><a href="#Job.42.9" class="verse-number">9</a></sup> І пішли теманянин Еліфаз, і шух'янин Білдад, та нааматянин Цофар, і зробили, як говорив їм Господь. І споглянув Господь на Йова.</p>
  <p class="verse" id="Job.42.10"><sup><a href="#Job.42.10" class="verse-number">10</a></sup> І Господь привернув Йова до першого стану, коли він помолився за своїх приятелів. І помножив Господь усе, що Йов мав, удвоє.</p>
  <p class="verse" id="Job.42.11"><sup><a href="#Job.42.11" class="verse-number">11</a></sup> І поприходили до нього всі брати його, і всі сестри його та всі попередні знайомі його, і їли з ним хліб у його домі. І вони головою хитали над ним, та потішали його за все зле, що Господь був спровадив на нього. І дали вони йому кожен по одній кеситі, і кожен по одній золотій обручці.</p>
  <p class="verse" id="Job.42.12"><sup><a href="#Job.42.12" class="verse-number">12</a></sup> А Господь поблагословив останок днів Йова більше від початку його, і було в нього чотирнадцять тисяч дрібної худоби, і шість тисяч верблюдів, тисяча пар худоби великої та тисяча ослиць.</p>
  <p class="verse" id="Job.42.13"><sup><a href="#Job.42.13" class="verse-number">13</a></sup> І було в нього семеро синів та три дочки.</p>
  <p class="verse" id="Job.42.14"><sup><a href="#Job.42.14" class="verse-number">14</a></sup> І назвав він ім'я першій: Єміма, і ім'я другій: Кеція, а ім'я третій: Керен-Гаппух.</p>
  <p class="verse" id="Job.42.15"><sup><a href="#Job.42.15" class="verse-number">15</a></sup> І таких вродливих жінок, як Йовові дочки, не знайшлося по всій землі. І дав їм їх батько спадщину поміж їхніми братами.</p>
  <p class="verse" id="Job.42.16"><sup><a href="#Job.42.16" class="verse-number">16</a></sup> А Йов жив по тому сотню й сорок років, і побачив синів своїх та синів синів своїх, чотири поколінні.</p>
  <p class="verse" id="Job.42.17"><sup><a href="#Job.42.17" class="verse-number">17</a></sup> І впокоївся Йов старим та насиченим днями.</p>
</body>
</html>
