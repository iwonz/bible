<!DOCTYPE html>
<html lang="en">
<head>
  <meta charset="UTF-8">
  <meta name="viewport" content="width=device-width, initial-scale=1.0">
  <title>Буття</title>
  <style>
    body { font-family: serif; max-width: 70ch; margin: 0 auto; padding: 2rem; }
    .verse { margin: 0.5rem 0; }
    .verse-number { vertical-align: super; font-size: 0.8em; }
    h1, h2 { font-family: sans-serif; }
  </style>
</head>
<body>
  <h1>Буття</h1>
  <h2>Chapter 1</h2>
  <p class="verse" id="Gen.1.1"><sup><a href="#Gen.1.1" class="verse-number">1</a></sup> На початку Бог створив Небо та землю.</p>
  <p class="verse" id="Gen.1.2"><sup><a href="#Gen.1.2" class="verse-number">2</a></sup> А земля була пуста та порожня, і темрява була над безоднею, і Дух Божий ширяв над поверхнею води.</p>
  <p class="verse" id="Gen.1.3"><sup><a href="#Gen.1.3" class="verse-number">3</a></sup> І сказав Бог: Хай станеться світло! І сталося світло.</p>
  <p class="verse" id="Gen.1.4"><sup><a href="#Gen.1.4" class="verse-number">4</a></sup> І побачив Бог світло, що добре воно, і Бог відділив світло від темряви.</p>
  <p class="verse" id="Gen.1.5"><sup><a href="#Gen.1.5" class="verse-number">5</a></sup> І Бог назвав світло: День, а темряву назвав: Ніч. І був вечір, і був ранок, день перший.</p>
  <p class="verse" id="Gen.1.6"><sup><a href="#Gen.1.6" class="verse-number">6</a></sup> І сказав Бог: Нехай станеться твердь посеред води, і нехай відділяє вона між водою й водою.</p>
  <p class="verse" id="Gen.1.7"><sup><a href="#Gen.1.7" class="verse-number">7</a></sup> І Бог твердь учинив, і відділив воду, що під твердю вона, і воду, що над твердю вона. І сталося так.</p>
  <p class="verse" id="Gen.1.8"><sup><a href="#Gen.1.8" class="verse-number">8</a></sup> І назвав Бог твердь Небо. І був вечір, і був ранок день другий.</p>
  <p class="verse" id="Gen.1.9"><sup><a href="#Gen.1.9" class="verse-number">9</a></sup> І сказав Бог: Нехай збереться вода з-попід неба до місця одного, і нехай суходіл стане видний. І сталося так.</p>
  <p class="verse" id="Gen.1.10"><sup><a href="#Gen.1.10" class="verse-number">10</a></sup> І назвав Бог суходіл: Земля, а місце зібрання води назвав: Море. І Бог побачив, що добре воно.</p>
  <p class="verse" id="Gen.1.11"><sup><a href="#Gen.1.11" class="verse-number">11</a></sup> І сказав Бог: Нехай земля вродить траву, ярину, що насіння вона розсіває, дерево овочеве, що за родом своїм плід приносить, що в ньому насіння його на землі. І сталося так.</p>
  <p class="verse" id="Gen.1.12"><sup><a href="#Gen.1.12" class="verse-number">12</a></sup> І земля траву видала, ярину, що насіння розсіває за родом її, і дерево, що приносить плід, що насіння його в нім за родом його. І Бог побачив, що добре воно.</p>
  <p class="verse" id="Gen.1.13"><sup><a href="#Gen.1.13" class="verse-number">13</a></sup> І був вечір, і був ранок, день третій.</p>
  <p class="verse" id="Gen.1.14"><sup><a href="#Gen.1.14" class="verse-number">14</a></sup> І сказав Бог: Нехай будуть світила на тверді небесній для відділення дня від ночі, і нехай вони стануть знаками, і часами умовленими, і днями, і роками.</p>
  <p class="verse" id="Gen.1.15"><sup><a href="#Gen.1.15" class="verse-number">15</a></sup> І нехай вони стануть на тверді небесній світилами, щоб світити над землею. І сталося так.</p>
  <p class="verse" id="Gen.1.16"><sup><a href="#Gen.1.16" class="verse-number">16</a></sup> І вчинив Бог обидва світила великі, світило велике, щоб воно керувало днем, і світило мале, щоб керувало ніччю, також зорі.</p>
  <p class="verse" id="Gen.1.17"><sup><a href="#Gen.1.17" class="verse-number">17</a></sup> І Бог умістив їх на тверді небесній, щоб світили вони над землею,</p>
  <p class="verse" id="Gen.1.18"><sup><a href="#Gen.1.18" class="verse-number">18</a></sup> і щоб керували днем та ніччю, і щоб відділювали світло від темряви. І Бог побачив, що це добре.</p>
  <p class="verse" id="Gen.1.19"><sup><a href="#Gen.1.19" class="verse-number">19</a></sup> І був вечір, і був ранок, день четвертий.</p>
  <p class="verse" id="Gen.1.20"><sup><a href="#Gen.1.20" class="verse-number">20</a></sup> І сказав Бог: Нехай вода вироїть дрібні істоти, душу живу, і птаство, що літає над землею під небесною твердю.</p>
  <p class="verse" id="Gen.1.21"><sup><a href="#Gen.1.21" class="verse-number">21</a></sup> І створив Бог риби великі, і всяку душу живу плазуючу, що її вода вироїла за їх родом, і всяку пташину крилату за родом її. І Бог побачив, що добре воно.</p>
  <p class="verse" id="Gen.1.22"><sup><a href="#Gen.1.22" class="verse-number">22</a></sup> І поблагословив їх Бог, кажучи: Плодіться й розмножуйтеся, і наповнюйте воду в морях, а птаство нехай розмножується на землі!</p>
  <p class="verse" id="Gen.1.23"><sup><a href="#Gen.1.23" class="verse-number">23</a></sup> І був вечір, і був ранок, день п'ятий.</p>
  <p class="verse" id="Gen.1.24"><sup><a href="#Gen.1.24" class="verse-number">24</a></sup> І сказав Бог: Нехай видасть земля живу душу за родом її, худобу й плазуюче, і земну звірину за родом її. І сталося так.</p>
  <p class="verse" id="Gen.1.25"><sup><a href="#Gen.1.25" class="verse-number">25</a></sup> І вчинив Бог земну звірину за родом її, і худобу за родом її, і все земне плазуюче за родом його. І бачив Бог, що добре воно.</p>
  <p class="verse" id="Gen.1.26"><sup><a href="#Gen.1.26" class="verse-number">26</a></sup> І сказав Бог: Створімо людину за образом Нашим, за подобою Нашою, і хай панують над морською рибою, і над птаством небесним, і над худобою, і над усею землею, і над усім плазуючим, що плазує по землі.</p>
  <p class="verse" id="Gen.1.27"><sup><a href="#Gen.1.27" class="verse-number">27</a></sup> І Бог на Свій образ людину створив, на образ Божий її Він створив, як чоловіка та жінку створив їх.</p>
  <p class="verse" id="Gen.1.28"><sup><a href="#Gen.1.28" class="verse-number">28</a></sup> І поблагословив їх Бог, і сказав Бог до них: Плодіться й розмножуйтеся, і наповнюйте землю, оволодійте нею, і пануйте над морськими рибами, і над птаством небесним, і над кожним плазуючим живим на землі!</p>
  <p class="verse" id="Gen.1.29"><sup><a href="#Gen.1.29" class="verse-number">29</a></sup> І сказав Бог: Оце дав Я вам усю ярину, що розсіває насіння, що на всій землі, і кожне дерево, що на ньому плід деревний, що воно розсіває насіння, нехай буде на їжу це вам!</p>
  <p class="verse" id="Gen.1.30"><sup><a href="#Gen.1.30" class="verse-number">30</a></sup> І земній усій звірині і всьому птаству небесному, і кожному, що плазує по землі, що душа в ньому жива, уся зелень яринна на їжу для них. І сталося так.</p>
  <p class="verse" id="Gen.1.31"><sup><a href="#Gen.1.31" class="verse-number">31</a></sup> І побачив Бог усе, що вчинив. І ото, вельми добре воно! І був вечір, і був ранок, день шостий.</p>
  <h2>Chapter 2</h2>
  <p class="verse" id="Gen.2.1"><sup><a href="#Gen.2.1" class="verse-number">1</a></sup> І були скінчені небо й земля, і все воїнство їхнє.</p>
  <p class="verse" id="Gen.2.2"><sup><a href="#Gen.2.2" class="verse-number">2</a></sup> І скінчив Бог дня сьомого працю Свою, яку Він чинив. І Він відпочив у дні сьомім від усієї праці Своєї, яку був чинив.</p>
  <p class="verse" id="Gen.2.3"><sup><a href="#Gen.2.3" class="verse-number">3</a></sup> І поблагословив Бог день сьомий, і його освятив, бо в нім відпочив Він від усієї праці Своєї, яку, чинячи, Бог був створив.</p>
  <p class="verse" id="Gen.2.4"><sup><a href="#Gen.2.4" class="verse-number">4</a></sup> Це ось походження неба й землі, коли створено їх, у дні, як Господь Бог создав небо та землю.</p>
  <p class="verse" id="Gen.2.5"><sup><a href="#Gen.2.5" class="verse-number">5</a></sup> І не було на землі жодної польової рослини, і жодна ярина польова не росла, бо на землю дощу Господь Бог не давав, і не було людини, щоб порати землю.</p>
  <p class="verse" id="Gen.2.6"><sup><a href="#Gen.2.6" class="verse-number">6</a></sup> І пара з землі підіймалась, і напувала всю землю.</p>
  <p class="verse" id="Gen.2.7"><sup><a href="#Gen.2.7" class="verse-number">7</a></sup> І створив Господь Бог людину з пороху земного. І дихання життя вдихнув у ніздрі її, і стала людина живою душею.</p>
  <p class="verse" id="Gen.2.8"><sup><a href="#Gen.2.8" class="verse-number">8</a></sup> І насадив Господь Бог рай ув Едені на сході, і там осадив людину, що її Він створив.</p>
  <p class="verse" id="Gen.2.9"><sup><a href="#Gen.2.9" class="verse-number">9</a></sup> І зростив Господь Бог із землі кожне дерево, принадне на вигляд і на їжу смачне, і дерево життя посеред раю, і дерево Пізнання добра і зла.</p>
  <p class="verse" id="Gen.2.10"><sup><a href="#Gen.2.10" class="verse-number">10</a></sup> І річка з Едену виходить, щоб поїти рай. І звідти розділюється і стає чотирма початками.</p>
  <p class="verse" id="Gen.2.11"><sup><a href="#Gen.2.11" class="verse-number">11</a></sup> Імення одному Пішон, оточує він усю землю Хавіла, де є золото.</p>
  <p class="verse" id="Gen.2.12"><sup><a href="#Gen.2.12" class="verse-number">12</a></sup> А золото тієї землі добре; там бделій і камінь онікс.</p>
  <p class="verse" id="Gen.2.13"><sup><a href="#Gen.2.13" class="verse-number">13</a></sup> Ім'я ж другої річки Ґіхон, вона оточує ввесь край Етіопії.</p>
  <p class="verse" id="Gen.2.14"><sup><a href="#Gen.2.14" class="verse-number">14</a></sup> А ім'я річки третьої Тигр, вона протікає на сході Ашшуру. А річка четверта вона Ефрат.</p>
  <p class="verse" id="Gen.2.15"><sup><a href="#Gen.2.15" class="verse-number">15</a></sup> І взяв Господь Бог людину, і в еденському раї вмістив був її, щоб порала його та його доглядала.</p>
  <p class="verse" id="Gen.2.16"><sup><a href="#Gen.2.16" class="verse-number">16</a></sup> І наказав Господь Бог Адамові, кажучи: Із кожного дерева в Раю ти можеш їсти.</p>
  <p class="verse" id="Gen.2.17"><sup><a href="#Gen.2.17" class="verse-number">17</a></sup> Але з дерева знання добра й зла не їж від нього, бо в день їди твоєї від нього ти напевно помреш!</p>
  <p class="verse" id="Gen.2.18"><sup><a href="#Gen.2.18" class="verse-number">18</a></sup> І сказав Господь Бог: Не добре, щоб бути чоловіку самотнім. Створю йому поміч, подібну до нього.</p>
  <p class="verse" id="Gen.2.19"><sup><a href="#Gen.2.19" class="verse-number">19</a></sup> І вчинив Господь Бог із землі всю польову звірину, і все птаство небесне, і до Адама привів, щоб побачити, як він їх кликатиме. А все, як покличе Адам до них, до живої душі воно ймення йому.</p>
  <p class="verse" id="Gen.2.20"><sup><a href="#Gen.2.20" class="verse-number">20</a></sup> І назвав Адам імена всій худобі, і птаству небесному, і всій польовій звірині. Але Адамові помочі Він не знайшов, щоб подібна до нього була.</p>
  <p class="verse" id="Gen.2.21"><sup><a href="#Gen.2.21" class="verse-number">21</a></sup> І вчинив Господь Бог, що на Адама спав міцний сон, і заснув він. І Він узяв одне з ребер його, і тілом закрив його місце.</p>
  <p class="verse" id="Gen.2.22"><sup><a href="#Gen.2.22" class="verse-number">22</a></sup> І перетворив Господь Бог те ребро, що взяв із Адама, на жінку, і привів її до Адама.</p>
  <p class="verse" id="Gen.2.23"><sup><a href="#Gen.2.23" class="verse-number">23</a></sup> І промовив Адам: Оце тепер вона кість від костей моїх, і тіло від тіла мого. Вона чоловіковою буде зватися, бо взята вона з чоловіка.</p>
  <p class="verse" id="Gen.2.24"><sup><a href="#Gen.2.24" class="verse-number">24</a></sup> Покине тому чоловік свого батька та матір свою, та й пристане до жінки своєї, і стануть вони одним тілом.</p>
  <p class="verse" id="Gen.2.25"><sup><a href="#Gen.2.25" class="verse-number">25</a></sup> І були вони нагі обоє, Адам та жінка його, і вони не соромились.</p>
  <h2>Chapter 3</h2>
  <p class="verse" id="Gen.3.1"><sup><a href="#Gen.3.1" class="verse-number">1</a></sup> Але змій був хитріший над усю польову звірину, яку Господь Бог учинив. І сказав він до жінки: Чи Бог наказав: Не їжте з усякого дерева раю?</p>
  <p class="verse" id="Gen.3.2"><sup><a href="#Gen.3.2" class="verse-number">2</a></sup> І відповіла жінка змієві: З плодів дерева раю ми можемо їсти,</p>
  <p class="verse" id="Gen.3.3"><sup><a href="#Gen.3.3" class="verse-number">3</a></sup> але з плодів дерева, що в середині раю, Бог сказав: Не їжте із нього, і не доторкайтесь до нього, щоб вам не померти.</p>
  <p class="verse" id="Gen.3.4"><sup><a href="#Gen.3.4" class="verse-number">4</a></sup> І сказав змій до жінки: Умерти не вмрете!</p>
  <p class="verse" id="Gen.3.5"><sup><a href="#Gen.3.5" class="verse-number">5</a></sup> Бо відає Бог, що дня того, коли будете з нього ви їсти, ваші очі розкриються, і станете ви, немов Боги, знаючи добро й зло.</p>
  <p class="verse" id="Gen.3.6"><sup><a href="#Gen.3.6" class="verse-number">6</a></sup> І побачила жінка, що дерево добре на їжу, і принадне для очей, і пожадане дерево, щоб набути знання. І взяла з його плоду, та й з'їла, і разом дала теж чоловікові своєму, і він з'їв.</p>
  <p class="verse" id="Gen.3.7"><sup><a href="#Gen.3.7" class="verse-number">7</a></sup> І розкрилися очі в обох них, і пізнали, що нагі вони. І зшили вони фіґові листя, і зробили опаски собі.</p>
  <p class="verse" id="Gen.3.8"><sup><a href="#Gen.3.8" class="verse-number">8</a></sup> І почули вони голос Господа Бога, що по раю ходив, як повіяв денний холодок. І сховався Адам і його жінка від Господа Бога серед дерев раю.</p>
  <p class="verse" id="Gen.3.9"><sup><a href="#Gen.3.9" class="verse-number">9</a></sup> І закликав Господь Бог до Адама, і до нього сказав: Де ти?</p>
  <p class="verse" id="Gen.3.10"><sup><a href="#Gen.3.10" class="verse-number">10</a></sup> А той відповів: Почув я Твій голос у раю і злякався, бо нагий я, і сховався.</p>
  <p class="verse" id="Gen.3.11"><sup><a href="#Gen.3.11" class="verse-number">11</a></sup> І промовив Господь: Хто сказав тобі, що ти нагий? Чи ти не їв з того дерева, що Я звелів був тобі, щоб ти з нього не їв?</p>
  <p class="verse" id="Gen.3.12"><sup><a href="#Gen.3.12" class="verse-number">12</a></sup> А Адам відказав: Жінка, що дав Ти її, щоб зо мною була, вона подала мені з того дерева, і я їв.</p>
  <p class="verse" id="Gen.3.13"><sup><a href="#Gen.3.13" class="verse-number">13</a></sup> Тоді Господь Бог промовив до жінки: Що це ти наробила? А жінка сказала: Змій спокусив мене, і я їла.</p>
  <p class="verse" id="Gen.3.14"><sup><a href="#Gen.3.14" class="verse-number">14</a></sup> І до змія сказав Господь Бог: За те, що зробив ти оце, то ти проклятіший над усю худобу, і над усю звірину польову! На своїм череві будеш плазувати, і порох ти їстимеш у всі дні свойого життя.</p>
  <p class="verse" id="Gen.3.15"><sup><a href="#Gen.3.15" class="verse-number">15</a></sup> І Я покладу ворожнечу між тобою й між жінкою, між насінням твоїм і насінням її. Воно зітре тобі голову, а ти будеш жалити його в п'яту.</p>
  <p class="verse" id="Gen.3.16"><sup><a href="#Gen.3.16" class="verse-number">16</a></sup> До жінки промовив: Помножуючи, помножу терпіння твої та болі вагітности твоєї. Ти в муках родитимеш діти, і до мужа твого пожадання твоє, а він буде панувати над тобою.</p>
  <p class="verse" id="Gen.3.17"><sup><a href="#Gen.3.17" class="verse-number">17</a></sup> І до Адама сказав Він: За те, що ти послухав голосу жінки своєї та їв з того дерева, що Я наказав був тобі, говорячи: Від нього не їж, проклята через тебе земля! Ти в скорботі будеш їсти від неї всі дні свойого життя.</p>
  <p class="verse" id="Gen.3.18"><sup><a href="#Gen.3.18" class="verse-number">18</a></sup> Тернину й осот вона буде родити тобі, і ти будеш їсти траву польову.</p>
  <p class="verse" id="Gen.3.19"><sup><a href="#Gen.3.19" class="verse-number">19</a></sup> У поті свойого лиця ти їстимеш хліб, аж поки не вернешся в землю, бо з неї ти взятий. Бо ти порох, і до пороху вернешся.</p>
  <p class="verse" id="Gen.3.20"><sup><a href="#Gen.3.20" class="verse-number">20</a></sup> І назвав Адам ім'я своїй жінці: Єва, бо вона була мати всього живого.</p>
  <p class="verse" id="Gen.3.21"><sup><a href="#Gen.3.21" class="verse-number">21</a></sup> І зробив Господь Бог Адамові та жінці його одежу шкуряну і зодягнув їх.</p>
  <p class="verse" id="Gen.3.22"><sup><a href="#Gen.3.22" class="verse-number">22</a></sup> І сказав Господь Бог: Ось став чоловік, немов один із Нас, щоб знати добро й зло. А тепер коли б не простяг він своєї руки, і не взяв з дерева життя, і щоб він не з'їв, і не жив повік віку.</p>
  <p class="verse" id="Gen.3.23"><sup><a href="#Gen.3.23" class="verse-number">23</a></sup> І вислав його Господь Бог із еденського раю, щоб порати землю, з якої узятий він був.</p>
  <p class="verse" id="Gen.3.24"><sup><a href="#Gen.3.24" class="verse-number">24</a></sup> І вигнав Господь Бог Адама. А на схід від еденського раю поставив Херувима і меча полум'яного, який обертався навколо, щоб стерегти дорогу до дерева життя.</p>
  <h2>Chapter 4</h2>
  <p class="verse" id="Gen.4.1"><sup><a href="#Gen.4.1" class="verse-number">1</a></sup> І пізнав Адам Єву, жінку свою, і вона завагітніла, і породила Каїна, і сказала: Набула чоловіка від Господа.</p>
  <p class="verse" id="Gen.4.2"><sup><a href="#Gen.4.2" class="verse-number">2</a></sup> А далі вона породила брата йому Авеля. І був Авель пастух отари, а Каїн був рільник.</p>
  <p class="verse" id="Gen.4.3"><sup><a href="#Gen.4.3" class="verse-number">3</a></sup> І сталось по деякім часі, і приніс Каїн Богові жертву від плоду землі.</p>
  <p class="verse" id="Gen.4.4"><sup><a href="#Gen.4.4" class="verse-number">4</a></sup> А Авель, він також приніс від своїх перворідних з отари та від їхнього лою. І зглянувся Господь на Авеля й на жертву його,</p>
  <p class="verse" id="Gen.4.5"><sup><a href="#Gen.4.5" class="verse-number">5</a></sup> а на Каїна й на жертву його не зглянувся. І сильно розгнівався Каїн, і обличчя його похилилось.</p>
  <p class="verse" id="Gen.4.6"><sup><a href="#Gen.4.6" class="verse-number">6</a></sup> І сказав Господь Каїнові: Чого ти розгнівався, і чого похилилось обличчя твоє?</p>
  <p class="verse" id="Gen.4.7"><sup><a href="#Gen.4.7" class="verse-number">7</a></sup> Отож, коли ти добре робитимеш, то підіймеш обличчя своє, а коли недобре, то в дверях гріх підстерігає. І до тебе його пожадання, а ти мусиш над ним панувати.</p>
  <p class="verse" id="Gen.4.8"><sup><a href="#Gen.4.8" class="verse-number">8</a></sup> І говорив Каїн до Авеля, брата свого. І сталось, як були вони в полі, повстав Каїн на Авеля, брата свого, і вбив його.</p>
  <p class="verse" id="Gen.4.9"><sup><a href="#Gen.4.9" class="verse-number">9</a></sup> І сказав Господь Каїнові: Де Авель, твій брат? А той відказав: Не знаю. Чи я сторож брата свого?</p>
  <p class="verse" id="Gen.4.10"><sup><a href="#Gen.4.10" class="verse-number">10</a></sup> І сказав Господь: Що ти зробив? Голос крови брата твого взиває до Мене з землі.</p>
  <p class="verse" id="Gen.4.11"><sup><a href="#Gen.4.11" class="verse-number">11</a></sup> А тепер ти проклятий від землі, що розкрила уста свої, щоб прийняти кров твого брата з твоєї руки.</p>
  <p class="verse" id="Gen.4.12"><sup><a href="#Gen.4.12" class="verse-number">12</a></sup> Коли будеш ти порати землю, вона більше не дасть тобі сили своєї. Мандрівником та заволокою будеш ти на землі.</p>
  <p class="verse" id="Gen.4.13"><sup><a href="#Gen.4.13" class="verse-number">13</a></sup> І сказав Каїн до Господа: Більший мій гріх, аніж можна знести.</p>
  <p class="verse" id="Gen.4.14"><sup><a href="#Gen.4.14" class="verse-number">14</a></sup> Ось Ти виганяєш сьогодні мене з цієї землі, і я буду ховатись від лиця Твого. І я стану мандрівником та заволокою на землі, і буде, кожен, хто стріне мене, той уб'є мене.</p>
  <p class="verse" id="Gen.4.15"><sup><a href="#Gen.4.15" class="verse-number">15</a></sup> І промовив до нього Господь: Через те кожен, хто вб'є Каїна, семикратно буде пімщений. І вмістив Господь знака на Каїні, щоб не вбив його кожен, хто стріне його.</p>
  <p class="verse" id="Gen.4.16"><sup><a href="#Gen.4.16" class="verse-number">16</a></sup> І вийшов Каїн з-перед лиця Господнього, й осів у країні Нод, на схід від Едену.</p>
  <p class="verse" id="Gen.4.17"><sup><a href="#Gen.4.17" class="verse-number">17</a></sup> І Каїн пізнав свою жінку, і стала вона вагітна, і вродила Еноха. І збудував він місто, і назвав ім'я тому містові, як ім'я свого сина: Енох.</p>
  <p class="verse" id="Gen.4.18"><sup><a href="#Gen.4.18" class="verse-number">18</a></sup> І народився в Еноха Ірад, а Ірад породив Мехуяїла, а Мехуяїл породив Метушаїла, а Метушаїл породив Ламеха.</p>
  <p class="verse" id="Gen.4.19"><sup><a href="#Gen.4.19" class="verse-number">19</a></sup> І взяв собі Ламех дві жінки, ім'я одній Ада, а ймення другій Цілла.</p>
  <p class="verse" id="Gen.4.20"><sup><a href="#Gen.4.20" class="verse-number">20</a></sup> І породила Ада Явала, він був батьком тих, що сидять по наметах і мають череду.</p>
  <p class="verse" id="Gen.4.21"><sup><a href="#Gen.4.21" class="verse-number">21</a></sup> А ймення брата його Ювал, він був батьком усім, хто держить у руках гусла й сопілку.</p>
  <p class="verse" id="Gen.4.22"><sup><a href="#Gen.4.22" class="verse-number">22</a></sup> А Цілла також породила Тувалкаїна, що кував всіляку мідь та залізо. А сестра Тувалкаїнова Ноема.</p>
  <p class="verse" id="Gen.4.23"><sup><a href="#Gen.4.23" class="verse-number">23</a></sup> І промовив Ламех до жінок своїх: Адо й Цілло, послухайте ви мого голосу, жони Ламехові, почуйте ви слова мого! Бо якби я мужа забив за уразу свою, а дитину за рану свою,</p>
  <p class="verse" id="Gen.4.24"><sup><a href="#Gen.4.24" class="verse-number">24</a></sup> і як буде усемеро пімщений Каїн, то Ламех у сімдесятеро й семеро!</p>
  <p class="verse" id="Gen.4.25"><sup><a href="#Gen.4.25" class="verse-number">25</a></sup> І пізнав Адам ще свою жінку, і сина вона породила. І назвала ймення йому: Сиф, бо Бог дав мені інше насіння за Авеля, що забив його Каїн.</p>
  <p class="verse" id="Gen.4.26"><sup><a href="#Gen.4.26" class="verse-number">26</a></sup> А Сифові теж народився був син, і він назвав імення йому: Енош. Тоді зачали були призивати Ймення Господнє.</p>
  <h2>Chapter 5</h2>
  <p class="verse" id="Gen.5.1"><sup><a href="#Gen.5.1" class="verse-number">1</a></sup> Оце книга нащадків Адамових. Того дня, як створив Бог людину, Він її вчинив на подобу Божу.</p>
  <p class="verse" id="Gen.5.2"><sup><a href="#Gen.5.2" class="verse-number">2</a></sup> Чоловіком і жінкою Він їх створив, і поблагословив їх. І того дня, як були вони створені, назвав Він їхнє ймення: Людина.</p>
  <p class="verse" id="Gen.5.3"><sup><a href="#Gen.5.3" class="verse-number">3</a></sup> І жив Адам сто літ і тридцять, та й сина породив за подобою своєю та за образом своїм, і назвав ім'я йому: Сиф.</p>
  <p class="verse" id="Gen.5.4"><sup><a href="#Gen.5.4" class="verse-number">4</a></sup> І було Адамових днів по тому, як він Сифа породив, вісім сотень літ. І породив він синів і дочок.</p>
  <p class="verse" id="Gen.5.5"><sup><a href="#Gen.5.5" class="verse-number">5</a></sup> А всіх Адамових днів було, які жив, дев'ять сотень літ і тридцять літ. Та й помер він.</p>
  <p class="verse" id="Gen.5.6"><sup><a href="#Gen.5.6" class="verse-number">6</a></sup> І жив Сиф сто літ і п'ять літ, та й породив він Еноша.</p>
  <p class="verse" id="Gen.5.7"><sup><a href="#Gen.5.7" class="verse-number">7</a></sup> І жив Сиф по тому, як Еноша породив, вісім сотень літ і сім літ. І породив він синів і дочок.</p>
  <p class="verse" id="Gen.5.8"><sup><a href="#Gen.5.8" class="verse-number">8</a></sup> А були всі дні Сифові дев'ять сотень літ і дванадцять літ.</p>
  <p class="verse" id="Gen.5.9"><sup><a href="#Gen.5.9" class="verse-number">9</a></sup> І жив Енош дев'ятдесят літ, та й породив він Кенана.</p>
  <p class="verse" id="Gen.5.10"><sup><a href="#Gen.5.10" class="verse-number">10</a></sup> І жив Енош по тому, як Кенана породив, вісім сотень літ і п'ятнадцять літ. І породив він синів та дочок.</p>
  <p class="verse" id="Gen.5.11"><sup><a href="#Gen.5.11" class="verse-number">11</a></sup> А були всі Еношеві дні дев'ять сотень літ і п'ять літ. Та й помер він.</p>
  <p class="verse" id="Gen.5.12"><sup><a href="#Gen.5.12" class="verse-number">12</a></sup> І жив Кенан сімдесят літ, та й породив він Магалал'їла.</p>
  <p class="verse" id="Gen.5.13"><sup><a href="#Gen.5.13" class="verse-number">13</a></sup> І жив Кенан по тому, як породив Магалал'їла, вісім сотень літ і сорок літ. І породив він синів та дочок.</p>
  <p class="verse" id="Gen.5.14"><sup><a href="#Gen.5.14" class="verse-number">14</a></sup> А всіх Кенанових днів було дев'ять сотень літ і дев'ять літ. Та й помер він.</p>
  <p class="verse" id="Gen.5.15"><sup><a href="#Gen.5.15" class="verse-number">15</a></sup> І жив Магалал'їл шістдесят літ і п'ять літ, та й породив він Яреда.</p>
  <p class="verse" id="Gen.5.16"><sup><a href="#Gen.5.16" class="verse-number">16</a></sup> І жив Магалал'їл по тому, як Яреда породив, вісім сотень літ і тридцять літ. І породив він синів та дочок.</p>
  <p class="verse" id="Gen.5.17"><sup><a href="#Gen.5.17" class="verse-number">17</a></sup> А були всі дні Магалал'їлові вісім сотень літ і дев'ятдесят і п'ять літ. Та й помер він.</p>
  <p class="verse" id="Gen.5.18"><sup><a href="#Gen.5.18" class="verse-number">18</a></sup> І жив Яред сто літ і шістдесят і два роки, та й породив він Еноха.</p>
  <p class="verse" id="Gen.5.19"><sup><a href="#Gen.5.19" class="verse-number">19</a></sup> І жив Яред по тому, як породив він Еноха, вісім сотень літ. І породив він синів та дочок.</p>
  <p class="verse" id="Gen.5.20"><sup><a href="#Gen.5.20" class="verse-number">20</a></sup> А були всі Яредові дні дев'ять сотень літ і шістдесят і два роки. Та й помер він.</p>
  <p class="verse" id="Gen.5.21"><sup><a href="#Gen.5.21" class="verse-number">21</a></sup> І жив Енох шістдесят і п'ять літ, та й породив Метушалаха.</p>
  <p class="verse" id="Gen.5.22"><sup><a href="#Gen.5.22" class="verse-number">22</a></sup> І ходив Енох з Богом по тому, як породив він Метушалаха, три сотні літ. І породив він синів та дочок.</p>
  <p class="verse" id="Gen.5.23"><sup><a href="#Gen.5.23" class="verse-number">23</a></sup> А всіх Енохових днів було три сотні літ і шістдесят і п'ять літ.</p>
  <p class="verse" id="Gen.5.24"><sup><a href="#Gen.5.24" class="verse-number">24</a></sup> І ходив із Богом Енох, і не стало його, бо забрав його Бог.</p>
  <p class="verse" id="Gen.5.25"><sup><a href="#Gen.5.25" class="verse-number">25</a></sup> І жив Метушалах сто літ і сімдесят і сім літ, та й Ламеха породив.</p>
  <p class="verse" id="Gen.5.26"><sup><a href="#Gen.5.26" class="verse-number">26</a></sup> І жив Метушалах по тому, як породив він Ламеха, сім сотень літ і вісімдесят і два роки. І породив він синів та дочок.</p>
  <p class="verse" id="Gen.5.27"><sup><a href="#Gen.5.27" class="verse-number">27</a></sup> А всіх Метушалахових днів було дев'ять сотень літ і шістдесят і дев'ять літ. Та й помер він.</p>
  <p class="verse" id="Gen.5.28"><sup><a href="#Gen.5.28" class="verse-number">28</a></sup> І жив Ламех сто літ і вісімдесят і два роки, та й сина породив,</p>
  <p class="verse" id="Gen.5.29"><sup><a href="#Gen.5.29" class="verse-number">29</a></sup> ім'я йому назвав: Ной, говорячи: Цей нас потішить у наших ділах та в труді рук наших коло землі, що Господь її викляв.</p>
  <p class="verse" id="Gen.5.30"><sup><a href="#Gen.5.30" class="verse-number">30</a></sup> І жив Ламех по тому, як Ноя породив, п'ять сотень літ і дев'ятдесят і п'ять літ. І породив він синів та дочок.</p>
  <p class="verse" id="Gen.5.31"><sup><a href="#Gen.5.31" class="verse-number">31</a></sup> А всіх Ламехових днів було сім сотень літ і сімдесят і сім літ. Та й помер він.</p>
  <p class="verse" id="Gen.5.32"><sup><a href="#Gen.5.32" class="verse-number">32</a></sup> І був Ной віку п'ять сотень літ, та й породив Ной Сима, Хама та Яфета.</p>
  <h2>Chapter 6</h2>
  <p class="verse" id="Gen.6.1"><sup><a href="#Gen.6.1" class="verse-number">1</a></sup> І сталося, що розпочала людина розмножуватись на поверхні землі, і їм народилися дочки.</p>
  <p class="verse" id="Gen.6.2"><sup><a href="#Gen.6.2" class="verse-number">2</a></sup> І побачили Божі сини людських дочок, що вродливі вони, і взяли собі жінок із усіх, яких вибрали.</p>
  <p class="verse" id="Gen.6.3"><sup><a href="#Gen.6.3" class="verse-number">3</a></sup> І промовив Господь: Не буде Мій Дух перемагатися в людині навіки, бо блудить вона. Вона тіло, і дні її будуть сто і двадцять літ.</p>
  <p class="verse" id="Gen.6.4"><sup><a href="#Gen.6.4" class="verse-number">4</a></sup> За тих днів на землі були велетні, а також по тому, як стали приходити Божі сини до людських дочок. І вони їм народжували, то були силачі, що славні від віку.</p>
  <p class="verse" id="Gen.6.5"><sup><a href="#Gen.6.5" class="verse-number">5</a></sup> І бачив Господь, що велике розбещення людини на землі, і ввесь нахил думки серця її тільки зло повсякденно.</p>
  <p class="verse" id="Gen.6.6"><sup><a href="#Gen.6.6" class="verse-number">6</a></sup> І пожалкував був Господь, що людину створив на землі. І засмутився Він у серці Своїм.</p>
  <p class="verse" id="Gen.6.7"><sup><a href="#Gen.6.7" class="verse-number">7</a></sup> І промовив Господь: Зітру Я людину, яку Я створив, з поверхні землі, від людини аж до скотини, аж до плазунів, і аж до птаства небесного. Бо жалкую, що їх Я вчинив.</p>
  <p class="verse" id="Gen.6.8"><sup><a href="#Gen.6.8" class="verse-number">8</a></sup> Але Ной знайшов милість у Господніх очах.</p>
  <p class="verse" id="Gen.6.9"><sup><a href="#Gen.6.9" class="verse-number">9</a></sup> Це ось оповість про Ноя. Ной був чоловік праведний і невинний у своїх поколіннях. Ной з Богом ходив.</p>
  <p class="verse" id="Gen.6.10"><sup><a href="#Gen.6.10" class="verse-number">10</a></sup> І Ной породив трьох синів: Сима, Хама й Яфета.</p>
  <p class="verse" id="Gen.6.11"><sup><a href="#Gen.6.11" class="verse-number">11</a></sup> І зіпсулась земля перед Божим лицем, і наповнилась земля насильством.</p>
  <p class="verse" id="Gen.6.12"><sup><a href="#Gen.6.12" class="verse-number">12</a></sup> І бачив Бог землю, і ось зіпсулась вона, кожне бо тіло зіпсуло дорогу свою на землі.</p>
  <p class="verse" id="Gen.6.13"><sup><a href="#Gen.6.13" class="verse-number">13</a></sup> І промовив Господь до Ноя: Прийшов кінець кожному тілу перед лицем Моїм, бо наповнилась земля насильством від них. І ось Я винищу їх із землі.</p>
  <p class="verse" id="Gen.6.14"><sup><a href="#Gen.6.14" class="verse-number">14</a></sup> Зроби собі ковчега з дерева ґофер. З перегородками зробиш ковчега, і смолою осмолиш його ізсередини та ізнадвору.</p>
  <p class="verse" id="Gen.6.15"><sup><a href="#Gen.6.15" class="verse-number">15</a></sup> І отак його зробиш: три сотні ліктів довжина ковчега, п'ятдесят ліктів ширина йому, а тридцять ліктів височина йому.</p>
  <p class="verse" id="Gen.6.16"><sup><a href="#Gen.6.16" class="verse-number">16</a></sup> Отвір учиниш в ковчезі, і звузиш на лікоть його від гори, а вхід до ковчегу влаштуєш на боці його. Зробиш його на поверхи долішні, другорядні й третьорядні.</p>
  <p class="verse" id="Gen.6.17"><sup><a href="#Gen.6.17" class="verse-number">17</a></sup> А Я ось наведу потоп, воду на землю, щоб з-під неба винищити кожне тіло, що в ньому дух життя. Помре все, що на землі!</p>
  <p class="verse" id="Gen.6.18"><sup><a href="#Gen.6.18" class="verse-number">18</a></sup> І складу Я заповіта Свойого з тобою, і ввійдеш до ковчегу ти, і сини твої, і жінка твоя, і жінки твоїх синів із тобою.</p>
  <p class="verse" id="Gen.6.19"><sup><a href="#Gen.6.19" class="verse-number">19</a></sup> І впровадиш до ковчегу по двоє з усього, з усього живого, із кожного тіла, щоб їх заховати живими з тобою. Вони будуть самець і самиця.</p>
  <p class="verse" id="Gen.6.20"><sup><a href="#Gen.6.20" class="verse-number">20</a></sup> Із птаства за родом його, і з худоби за родом її, і з усіх плазунів на землі за родом їх, по двоє з усього увійдуть до тебе, щоб їх зберегти живими.</p>
  <p class="verse" id="Gen.6.21"><sup><a href="#Gen.6.21" class="verse-number">21</a></sup> А ти набери собі з кожної їжі, що вона на споживання, і буде для тебе й для них на поживу.</p>
  <p class="verse" id="Gen.6.22"><sup><a href="#Gen.6.22" class="verse-number">22</a></sup> І зробив Ной усе, як звелів йому Бог, так зробив він.</p>
  <h2>Chapter 7</h2>
  <p class="verse" id="Gen.7.1"><sup><a href="#Gen.7.1" class="verse-number">1</a></sup> І сказав Господь Ноєві: Увійди ти й увесь дім твій до ковчегу, бо Я бачив тебе праведним перед лицем Своїм в оцім роді.</p>
  <p class="verse" id="Gen.7.2"><sup><a href="#Gen.7.2" class="verse-number">2</a></sup> Із усякої чистої худоби візьмеш собі по семеро, самця та самицю її, а з худоби нечистої двоє: самця та самицю її.</p>
  <p class="verse" id="Gen.7.3"><sup><a href="#Gen.7.3" class="verse-number">3</a></sup> Також із птаства небесного по семеро, самця та самицю, щоб насіння сховати живим на поверхні всієї землі.</p>
  <p class="verse" id="Gen.7.4"><sup><a href="#Gen.7.4" class="verse-number">4</a></sup> Ось бо по семи днях Я литиму на землю дощ сорок день і сорок ночей, і всяку істоту, яку Я вчинив, зітру з-над поверхні землі!</p>
  <p class="verse" id="Gen.7.5"><sup><a href="#Gen.7.5" class="verse-number">5</a></sup> І зробив Ной усе, як звелів був Господь.</p>
  <p class="verse" id="Gen.7.6"><sup><a href="#Gen.7.6" class="verse-number">6</a></sup> А Ной був віку шостисот літ, і стався потоп, вода на землі.</p>
  <p class="verse" id="Gen.7.7"><sup><a href="#Gen.7.7" class="verse-number">7</a></sup> І ввійшов Ной, і сини його, і жінка його, і невістки його з ним до ковчегу перед водою потопу.</p>
  <p class="verse" id="Gen.7.8"><sup><a href="#Gen.7.8" class="verse-number">8</a></sup> Із чистої худоби та з худоби, що нечиста вона, і з птаства, і всього, що плазує на землі,</p>
  <p class="verse" id="Gen.7.9"><sup><a href="#Gen.7.9" class="verse-number">9</a></sup> по двоє ввійшли до Ноя до ковчегу, самець і самиця, як Бог Ноєві був ізвелів.</p>
  <p class="verse" id="Gen.7.10"><sup><a href="#Gen.7.10" class="verse-number">10</a></sup> І сталося по семи днях, і води потопу линули на землю.</p>
  <p class="verse" id="Gen.7.11"><sup><a href="#Gen.7.11" class="verse-number">11</a></sup> Року шостої сотні літ життя Ноєвого, місяця другого, сімнадцятого дня місяця, цього дня відкрилися всі джерела великої безодні, і розчинилися небесні розтвори.</p>
  <p class="verse" id="Gen.7.12"><sup><a href="#Gen.7.12" class="verse-number">12</a></sup> І був дощ на землі сорок день і сорок ночей.</p>
  <p class="verse" id="Gen.7.13"><sup><a href="#Gen.7.13" class="verse-number">13</a></sup> Того саме дня до ковчегу ввійшов Ной, і Сим, і Хам та Яфет, сини Ноєві, і жінка Ноєва, і три невістки його з ними,</p>
  <p class="verse" id="Gen.7.14"><sup><a href="#Gen.7.14" class="verse-number">14</a></sup> вони та всяка звірина за родом її, і всяка худоба за родом її, і всяке плазуюче, що плазує по землі, за родом його, і всяке птаство за родом його, усяка пташка крилата.</p>
  <p class="verse" id="Gen.7.15"><sup><a href="#Gen.7.15" class="verse-number">15</a></sup> І ввійшли до Ноя, до ковчегу по двоє із кожного тіла, що в нім дух життя.</p>
  <p class="verse" id="Gen.7.16"><sup><a href="#Gen.7.16" class="verse-number">16</a></sup> А те, що ввійшло, самець і самиця з кожного тіла ввійшли, як звелів йому Бог. І замкнув Господь за ним ковчега.</p>
  <p class="verse" id="Gen.7.17"><sup><a href="#Gen.7.17" class="verse-number">17</a></sup> І був потоп сорок день на землі, і збільшилась вода, і понесла ковчега. І він високо став над землею.</p>
  <p class="verse" id="Gen.7.18"><sup><a href="#Gen.7.18" class="verse-number">18</a></sup> І прибула вода, і сильно збільшилась вона на землі, і пливав ковчег на поверхні води.</p>
  <p class="verse" id="Gen.7.19"><sup><a href="#Gen.7.19" class="verse-number">19</a></sup> І дуже-дуже вода на землі прибула, і покрились усі гори високі, що під небом усім.</p>
  <p class="verse" id="Gen.7.20"><sup><a href="#Gen.7.20" class="verse-number">20</a></sup> На п'ятнадцять ліктів угору вода прибула, і покрилися гори.</p>
  <p class="verse" id="Gen.7.21"><sup><a href="#Gen.7.21" class="verse-number">21</a></sup> І вимерло всяке тіло, що рухається на землі: серед птаства, і серед скотини, і серед звірини, і серед усіх плазунів, що плазують по землі, і кожна людина.</p>
  <p class="verse" id="Gen.7.22"><sup><a href="#Gen.7.22" class="verse-number">22</a></sup> Усе, що в ніздрях його дух життя, з усього, що на суходолі вимерло було.</p>
  <p class="verse" id="Gen.7.23"><sup><a href="#Gen.7.23" class="verse-number">23</a></sup> І винищив Бог усяку істоту на поверхні землі, від людини аж до скотини, аж до плазуна, і аж до птаства небесного, вони стерлись з землі. І зостався тільки Ной та те, що з ним у ковчезі було.</p>
  <p class="verse" id="Gen.7.24"><sup><a href="#Gen.7.24" class="verse-number">24</a></sup> І прибувала вода на землі сто і п'ятдесят день.</p>
  <h2>Chapter 8</h2>
  <p class="verse" id="Gen.8.1"><sup><a href="#Gen.8.1" class="verse-number">1</a></sup> І згадав Бог про Ноя, і про кожну звірину та про всяку худобу, що були з ним у ковчезі. І Бог навів вітра на землю, і вода заспокоїлась.</p>
  <p class="verse" id="Gen.8.2"><sup><a href="#Gen.8.2" class="verse-number">2</a></sup> І закрились джерела безодні та небесні розтвори, і дощ з неба спинився.</p>
  <p class="verse" id="Gen.8.3"><sup><a href="#Gen.8.3" class="verse-number">3</a></sup> І верталась вода з-над землі, верталась постійно. І стала вода спадати по ста й п'ятидесяти днях.</p>
  <p class="verse" id="Gen.8.4"><sup><a href="#Gen.8.4" class="verse-number">4</a></sup> А сьомого місяця, на сімнадцятий день місяця ковчег спинився на горах Араратських.</p>
  <p class="verse" id="Gen.8.5"><sup><a href="#Gen.8.5" class="verse-number">5</a></sup> І постійно вода спадала аж до десятого місяця. А першого дня десятого місяця завиднілися гірські вершки.</p>
  <p class="verse" id="Gen.8.6"><sup><a href="#Gen.8.6" class="verse-number">6</a></sup> І сталося по сорока днях, Ной відчинив вікно ковчегу, що його він зробив.</p>
  <p class="verse" id="Gen.8.7"><sup><a href="#Gen.8.7" class="verse-number">7</a></sup> І вислав він крука. І літав той туди та назад, аж поки не висохла вода з-над землі.</p>
  <p class="verse" id="Gen.8.8"><sup><a href="#Gen.8.8" class="verse-number">8</a></sup> І послав він від себе голубку, щоб побачити, чи не спала вода з-над землі.</p>
  <p class="verse" id="Gen.8.9"><sup><a href="#Gen.8.9" class="verse-number">9</a></sup> Та не знайшла та голубка місця спочинку для стопи своєї ноги, і вернулась до нього до ковчегу, бо стояла вода на поверхні всієї землі. І вистромив руку, і взяв він її, та й до себе в ковчег упустив її.</p>
  <p class="verse" id="Gen.8.10"><sup><a href="#Gen.8.10" class="verse-number">10</a></sup> І він зачекав іще других сім день, і знову з ковчегу голубку послав.</p>
  <p class="verse" id="Gen.8.11"><sup><a href="#Gen.8.11" class="verse-number">11</a></sup> І голубка вернулась до нього вечірнього часу, і ось у неї в дзюбку лист оливковий зірваний. І довідався Ной, що спала вода з-над землі.</p>
  <p class="verse" id="Gen.8.12"><sup><a href="#Gen.8.12" class="verse-number">12</a></sup> І він зачекав іще других сім день, і голубку послав. І вже більше до нього вона не вернулась.</p>
  <p class="verse" id="Gen.8.13"><sup><a href="#Gen.8.13" class="verse-number">13</a></sup> І сталося, року шістсотого й першого, місяця першого, першого дня місяця висохла вода з-над землі. І Ной зняв даха ковчегу й побачив: аж ось висохла поверхня землі!</p>
  <p class="verse" id="Gen.8.14"><sup><a href="#Gen.8.14" class="verse-number">14</a></sup> А місяця другого, двадцятого й сьомого дня місяця висохла земля.</p>
  <p class="verse" id="Gen.8.15"><sup><a href="#Gen.8.15" class="verse-number">15</a></sup> І промовив Ноєві Господь, кажучи:</p>
  <p class="verse" id="Gen.8.16"><sup><a href="#Gen.8.16" class="verse-number">16</a></sup> Вийди з ковчегу ти, а з тобою жінка твоя, і сини твої, і невістки твої.</p>
  <p class="verse" id="Gen.8.17"><sup><a href="#Gen.8.17" class="verse-number">17</a></sup> Кожну звірину, що з тобою вона, від кожного тіла з-посеред птаства, і з-посеред скотини, і з-посеред усіх плазунів, що плазують по землі, повиводь із собою. І хай рояться вони на землі, і нехай на землі вони плодяться та розмножуються.</p>
  <p class="verse" id="Gen.8.18"><sup><a href="#Gen.8.18" class="verse-number">18</a></sup> І вийшов Ной, а з ним сини його, і жінка його, і невістки його.</p>
  <p class="verse" id="Gen.8.19"><sup><a href="#Gen.8.19" class="verse-number">19</a></sup> Кожна звірина, кожен плазун, усе птаство, усе, що рухається на землі, за родами їхніми вийшли з ковчегу вони.</p>
  <p class="verse" id="Gen.8.20"><sup><a href="#Gen.8.20" class="verse-number">20</a></sup> І збудував Ной жертівника Господеві. І взяв він із кожної чистої худоби й з кожного чистого птаства, і приніс на жертівнику цілопалення.</p>
  <p class="verse" id="Gen.8.21"><sup><a href="#Gen.8.21" class="verse-number">21</a></sup> І почув Господь пахощі любі, і в серці Своєму промовив: Я вже більше не буду землі проклинати за людину, бо нахил людського серця лихий від віку його молодого. І вже більше не вбиватиму всього живого, як то Я вчинив був.</p>
  <p class="verse" id="Gen.8.22"><sup><a href="#Gen.8.22" class="verse-number">22</a></sup> Надалі, по всі дні землі, сівба та жнива, і холоднеча та спека, і літо й зима, і день та ніч не припиняться!</p>
  <h2>Chapter 9</h2>
  <p class="verse" id="Gen.9.1"><sup><a href="#Gen.9.1" class="verse-number">1</a></sup> І поблагословив Бог Ноя й синів його, та й промовив: Плодіться й розмножуйтеся, та наповнюйте землю!</p>
  <p class="verse" id="Gen.9.2"><sup><a href="#Gen.9.2" class="verse-number">2</a></sup> І ляк перед вами, і страх перед вами буде між усією звіриною землі, і між усім птаством небесним, між усім, чим роїться земля, і між усіма рибами моря. У ваші руки віддані вони.</p>
  <p class="verse" id="Gen.9.3"><sup><a href="#Gen.9.3" class="verse-number">3</a></sup> Усе, що плазує, що живе воно, буде вам на їжу. Як зелену ярину Я віддав вам усе.</p>
  <p class="verse" id="Gen.9.4"><sup><a href="#Gen.9.4" class="verse-number">4</a></sup> Тільки м'яса з душею його, цебто з кров'ю його, не будете ви споживати.</p>
  <p class="verse" id="Gen.9.5"><sup><a href="#Gen.9.5" class="verse-number">5</a></sup> А тільки Я буду жадати вашу кров із душ ваших, з руки кожної звірини буду жадати її, і з руки чоловіка, з руки кожного брата його Я буду жадати душу людську.</p>
  <p class="verse" id="Gen.9.6"><sup><a href="#Gen.9.6" class="verse-number">6</a></sup> Хто виллє кров людську з людини, то виллята буде його кров, бо Він учинив людину за образом Божим.</p>
  <p class="verse" id="Gen.9.7"><sup><a href="#Gen.9.7" class="verse-number">7</a></sup> Ви ж плодіться й розмножуйтеся, роїться на землі та розмножуйтесь на ній!</p>
  <p class="verse" id="Gen.9.8"><sup><a href="#Gen.9.8" class="verse-number">8</a></sup> І сказав Бог до Ноя та до синів його з ним, кажучи:</p>
  <p class="verse" id="Gen.9.9"><sup><a href="#Gen.9.9" class="verse-number">9</a></sup> А Я, ось Свого заповіта укладаю Я з вами та з вашим потомством по вас.</p>
  <p class="verse" id="Gen.9.10"><sup><a href="#Gen.9.10" class="verse-number">10</a></sup> І з кожною живою душею, що з вами: серед птаства, серед худоби, і серед усієї земної звірини з вами, від усіх, що виходять з ковчегу, до всієї земної звірини.</p>
  <p class="verse" id="Gen.9.11"><sup><a href="#Gen.9.11" class="verse-number">11</a></sup> І Я укладу заповіта Свого з вами, і жодне тіло не буде вже знищене водою потопу, і більш не буде потопу, щоб землю нищити.</p>
  <p class="verse" id="Gen.9.12"><sup><a href="#Gen.9.12" class="verse-number">12</a></sup> І Бог промовляв: Оце знак заповіту, що даю Я його поміж Мною та вами, і поміж кожною живою душею, що з вами, на вічні покоління:</p>
  <p class="verse" id="Gen.9.13"><sup><a href="#Gen.9.13" class="verse-number">13</a></sup> Я веселку Свою дав у хмарі, і стане вона за знака заповіту між Мною та між землею.</p>
  <p class="verse" id="Gen.9.14"><sup><a href="#Gen.9.14" class="verse-number">14</a></sup> І станеться, коли над землею Я хмару захмарю, то буде виднітися в хмарі веселка.</p>
  <p class="verse" id="Gen.9.15"><sup><a href="#Gen.9.15" class="verse-number">15</a></sup> І згадаю про Свого заповіта, що між Мною й між вами, і між кожною живою душею в кожному тілі. І більш не буде вода для потопу, щоб вигубляти кожне тіло.</p>
  <p class="verse" id="Gen.9.16"><sup><a href="#Gen.9.16" class="verse-number">16</a></sup> І буде веселка у хмарі, і побачу її, щоб пам'ятати про вічний заповіт між Богом і між кожною живою душею в кожному тілі, що воно на землі.</p>
  <p class="verse" id="Gen.9.17"><sup><a href="#Gen.9.17" class="verse-number">17</a></sup> І сказав Бог до Ноя: Це знак заповіту, що Я встановив поміж Мною й поміж кожним тілом, що воно на землі.</p>
  <p class="verse" id="Gen.9.18"><sup><a href="#Gen.9.18" class="verse-number">18</a></sup> І були сини Ноєві, що вийшли з ковчегу: Сим, і Хам, і Яфет. А Хам він був батько Ханаанів.</p>
  <p class="verse" id="Gen.9.19"><sup><a href="#Gen.9.19" class="verse-number">19</a></sup> Оці троє були сини Ноєві, і від них залюднилася вся земля.</p>
  <p class="verse" id="Gen.9.20"><sup><a href="#Gen.9.20" class="verse-number">20</a></sup> І зачав був Ной, муж землі, садити виноград.</p>
  <p class="verse" id="Gen.9.21"><sup><a href="#Gen.9.21" class="verse-number">21</a></sup> І пив він вино та й упився, й обнажився в середині свого намету.</p>
  <p class="verse" id="Gen.9.22"><sup><a href="#Gen.9.22" class="verse-number">22</a></sup> І побачив Хам, батько Ханаанів, наготу батька свого, та й розказав обом браттям своїм надворі.</p>
  <p class="verse" id="Gen.9.23"><sup><a href="#Gen.9.23" class="verse-number">23</a></sup> Узяли тоді Сим та Яфет одежину, і поклали обидва на плечі свої, і позадкували, та й прикрили наготу батька свого. Вони відвернули дозаду обличчя свої, і не бачили наготи батька свого.</p>
  <p class="verse" id="Gen.9.24"><sup><a href="#Gen.9.24" class="verse-number">24</a></sup> А Ной витверезився від свого вина, і довідався, що йому був учинив його син наймолодший.</p>
  <p class="verse" id="Gen.9.25"><sup><a href="#Gen.9.25" class="verse-number">25</a></sup> І сказав він: Проклятий будь Ханаан, він буде рабом рабів своїм браттям!</p>
  <p class="verse" id="Gen.9.26"><sup><a href="#Gen.9.26" class="verse-number">26</a></sup> І сказав він: Благословенний Господь, Симів Бог, і хай Ханаан рабом буде йому!</p>
  <p class="verse" id="Gen.9.27"><sup><a href="#Gen.9.27" class="verse-number">27</a></sup> Нехай Бог розпросторить Яфета, і нехай пробуває в наметах він Симових, і нехай Ханаан рабом буде йому!</p>
  <p class="verse" id="Gen.9.28"><sup><a href="#Gen.9.28" class="verse-number">28</a></sup> А Ной жив по потопі триста літ і п'ятдесят літ.</p>
  <p class="verse" id="Gen.9.29"><sup><a href="#Gen.9.29" class="verse-number">29</a></sup> А всіх Ноєвих днів було дев'ятсот літ і п'ятдесят літ. Та й помер.</p>
  <h2>Chapter 10</h2>
  <p class="verse" id="Gen.10.1"><sup><a href="#Gen.10.1" class="verse-number">1</a></sup> Оце нащадки синів Ноєвих: Сима, Хама та Яфета. А їм народились сини по потопі:</p>
  <p class="verse" id="Gen.10.2"><sup><a href="#Gen.10.2" class="verse-number">2</a></sup> Сини Яфетові: Ґомер, і Маґоґ, і Мадай, і Яван, і Тувал, і Мешех, і Тирас.</p>
  <p class="verse" id="Gen.10.3"><sup><a href="#Gen.10.3" class="verse-number">3</a></sup> А сини Ґомерові: Ашкеназ, і Рифат, і Тоґарма.</p>
  <p class="verse" id="Gen.10.4"><sup><a href="#Gen.10.4" class="verse-number">4</a></sup> А сини Явана: Еліша, і Таршіш, і китти, і додани.</p>
  <p class="verse" id="Gen.10.5"><sup><a href="#Gen.10.5" class="verse-number">5</a></sup> Від них відділилися острови народів у їхніх краях, кожний за мовою своєю, за своїми родами, у народах своїх.</p>
  <p class="verse" id="Gen.10.6"><sup><a href="#Gen.10.6" class="verse-number">6</a></sup> А сини Хамові: Куш, і Міцраїм, і Фут, і Ханаан.</p>
  <p class="verse" id="Gen.10.7"><sup><a href="#Gen.10.7" class="verse-number">7</a></sup> А сини Кушові: Сева, і Хавіла, і Савта, і Раама, і Савтеха. А сини Раами: Шева та Дедан.</p>
  <p class="verse" id="Gen.10.8"><sup><a href="#Gen.10.8" class="verse-number">8</a></sup> Куш же породив Німрода, він розпочав на землі велетнів.</p>
  <p class="verse" id="Gen.10.9"><sup><a href="#Gen.10.9" class="verse-number">9</a></sup> Він був дужий мисливець перед Господнім лицем. Тому то говориться: Як Німрод, дужий мисливець перед Господнім лицем.</p>
  <p class="verse" id="Gen.10.10"><sup><a href="#Gen.10.10" class="verse-number">10</a></sup> А початком царства його були: Вавилон, і Ерех, і Аккад, і Калне в землі Шінеар.</p>
  <p class="verse" id="Gen.10.11"><sup><a href="#Gen.10.11" class="verse-number">11</a></sup> З того краю вийшов Ашшур, та й збудував Ніневію, і Реховот-Ір, і Калах,</p>
  <p class="verse" id="Gen.10.12"><sup><a href="#Gen.10.12" class="verse-number">12</a></sup> і Ресен поміж Ніневією та поміж Калахом, він оте місто велике.</p>
  <p class="verse" id="Gen.10.13"><sup><a href="#Gen.10.13" class="verse-number">13</a></sup> А Міцраїм породив лудів, і анамів, і легавів, і нафтухів,</p>
  <p class="verse" id="Gen.10.14"><sup><a href="#Gen.10.14" class="verse-number">14</a></sup> і патрусів, і каслухів, що звідси пішли филистимляни, і кафторів.</p>
  <p class="verse" id="Gen.10.15"><sup><a href="#Gen.10.15" class="verse-number">15</a></sup> А Ханаан породив Сидона, свого перворідного, та Хета,</p>
  <p class="verse" id="Gen.10.16"><sup><a href="#Gen.10.16" class="verse-number">16</a></sup> і Евусеянина, і Амореянина, і Ґірґашеянина,</p>
  <p class="verse" id="Gen.10.17"><sup><a href="#Gen.10.17" class="verse-number">17</a></sup> і Хіввеянина, і Аркеянина, і Синеянина,</p>
  <p class="verse" id="Gen.10.18"><sup><a href="#Gen.10.18" class="verse-number">18</a></sup> і Арвадеянина, і Цемареянина, і Хаматеянина. А потім розпорошилися роди Ханаанеянина.</p>
  <p class="verse" id="Gen.10.19"><sup><a href="#Gen.10.19" class="verse-number">19</a></sup> І була границя Ханаанеянина від Сидону в напрямі аж до Ґерару, аж до Ґази, у напрямі аж до Содому, і до Гомори, і до Адми, і до Цевоїму, аж до Лашу.</p>
  <p class="verse" id="Gen.10.20"><sup><a href="#Gen.10.20" class="verse-number">20</a></sup> Оце сини Хамові, за їхніми родами, за мовами їхніми, у їхніх країнах, у їхніх народах.</p>
  <p class="verse" id="Gen.10.21"><sup><a href="#Gen.10.21" class="verse-number">21</a></sup> А Симові теж народились йому, він батько всіх синів Еверових, брат старший Яфетів.</p>
  <p class="verse" id="Gen.10.22"><sup><a href="#Gen.10.22" class="verse-number">22</a></sup> Сини Симові: Елам, і Ашшур, і Арпахшад, і Луд, і Арам.</p>
  <p class="verse" id="Gen.10.23"><sup><a href="#Gen.10.23" class="verse-number">23</a></sup> А Арамові сини: Уц, і Хул, і Ґетер, і Маш.</p>
  <p class="verse" id="Gen.10.24"><sup><a href="#Gen.10.24" class="verse-number">24</a></sup> А Арпахшад породив Шелаха, а Шелах породив Евера.</p>
  <p class="verse" id="Gen.10.25"><sup><a href="#Gen.10.25" class="verse-number">25</a></sup> А Еверові народилося двоє синів: ім'я першому Пелеґ, бо за днів його поділилась земля, а ймення його брата Йоктан.</p>
  <p class="verse" id="Gen.10.26"><sup><a href="#Gen.10.26" class="verse-number">26</a></sup> А Йоктан породив Алмодада, і Шелефа, і Хасар-Мавета, і Єраха,</p>
  <p class="verse" id="Gen.10.27"><sup><a href="#Gen.10.27" class="verse-number">27</a></sup> і Гадорама, і Узала, і Диклу,</p>
  <p class="verse" id="Gen.10.28"><sup><a href="#Gen.10.28" class="verse-number">28</a></sup> і Увала, і Авімаїла, і Шеву,</p>
  <p class="verse" id="Gen.10.29"><sup><a href="#Gen.10.29" class="verse-number">29</a></sup> і Офіра, і Хавілу, і Йовава. Усі вони сини Йоктанові.</p>
  <p class="verse" id="Gen.10.30"><sup><a href="#Gen.10.30" class="verse-number">30</a></sup> А оселя їхня була від Меші в напрямі аж до Сефару, гори східньої.</p>
  <p class="verse" id="Gen.10.31"><sup><a href="#Gen.10.31" class="verse-number">31</a></sup> Оце сини Симові, за їхніми родами, за мовами їхніми, у їхніх країнах, у їхніх народах.</p>
  <p class="verse" id="Gen.10.32"><sup><a href="#Gen.10.32" class="verse-number">32</a></sup> Оце роди синів Ноєвих, за нащадками їхніми, у їхніх народах. І народи від них поділились на землі по потопі.</p>
  <h2>Chapter 11</h2>
  <p class="verse" id="Gen.11.1"><sup><a href="#Gen.11.1" class="verse-number">1</a></sup> І була вся земля одна мова та слова одні.</p>
  <p class="verse" id="Gen.11.2"><sup><a href="#Gen.11.2" class="verse-number">2</a></sup> І сталось, як рушали зо Сходу вони, то в Шинеарському краї рівнину знайшли, і оселилися там.</p>
  <p class="verse" id="Gen.11.3"><sup><a href="#Gen.11.3" class="verse-number">3</a></sup> І сказали вони один одному: Ану, наробімо цегли, і добре її випалімо! І сталася цегла для них замість каменя, а смола земляна була їм за вапно.</p>
  <p class="verse" id="Gen.11.4"><sup><a href="#Gen.11.4" class="verse-number">4</a></sup> І сказали вони: Тож місто збудуймо собі, та башту, а вершина її аж до неба. І вчинімо для себе ймення, щоб ми не розпорошилися по поверхні всієї землі.</p>
  <p class="verse" id="Gen.11.5"><sup><a href="#Gen.11.5" class="verse-number">5</a></sup> І зійшов Господь, щоб побачити місто та башту, що людські сини будували її.</p>
  <p class="verse" id="Gen.11.6"><sup><a href="#Gen.11.6" class="verse-number">6</a></sup> І промовив Господь: Один це народ, і мова одна для всіх них, а це ось початок їх праці. Не буде тепер нічого для них неможливого, що вони замишляли чинити.</p>
  <p class="verse" id="Gen.11.7"><sup><a href="#Gen.11.7" class="verse-number">7</a></sup> Тож зійдімо, і змішаймо там їхні мови, щоб не розуміли вони мови один одного.</p>
  <p class="verse" id="Gen.11.8"><sup><a href="#Gen.11.8" class="verse-number">8</a></sup> І розпорошив їх звідти Господь по поверхні всієї землі, і вони перестали будувати те місто.</p>
  <p class="verse" id="Gen.11.9"><sup><a href="#Gen.11.9" class="verse-number">9</a></sup> І тому то названо ймення йому: Вавилон, бо там помішав Господь мову всієї землі. І розпорошив їх звідти Господь по поверхні всієї землі.</p>
  <p class="verse" id="Gen.11.10"><sup><a href="#Gen.11.10" class="verse-number">10</a></sup> Оце нащадки Симові: Сим був віку ста літ, та й породив Арпахшада, два роки по потопі.</p>
  <p class="verse" id="Gen.11.11"><sup><a href="#Gen.11.11" class="verse-number">11</a></sup> І жив Сим по тому, як породив Арпахшада, п'ять сотень літ. І породив він синів і дочок.</p>
  <p class="verse" id="Gen.11.12"><sup><a href="#Gen.11.12" class="verse-number">12</a></sup> А Арпахшад жив тридцять і п'ять літ, та й породив він Шелаха.</p>
  <p class="verse" id="Gen.11.13"><sup><a href="#Gen.11.13" class="verse-number">13</a></sup> І жив Арпахшад по тому, як породив він Шелаха, чотири сотні літ та три роки. І породив він синів та дочок.</p>
  <p class="verse" id="Gen.11.14"><sup><a href="#Gen.11.14" class="verse-number">14</a></sup> Шелах же жив тридцять літ, та й породив він Евера.</p>
  <p class="verse" id="Gen.11.15"><sup><a href="#Gen.11.15" class="verse-number">15</a></sup> І жив Шелах по тому, як породив він Евера, чотири сотні літ і три роки. І породив він синів та дочок.</p>
  <p class="verse" id="Gen.11.16"><sup><a href="#Gen.11.16" class="verse-number">16</a></sup> Евер же жив тридцять літ і чотири, та й породив він Пелеґа.</p>
  <p class="verse" id="Gen.11.17"><sup><a href="#Gen.11.17" class="verse-number">17</a></sup> І жив Евер по тому, як породив він Пелеґа, чотири сотні літ і тридцять літ. І породив він синів та дочок.</p>
  <p class="verse" id="Gen.11.18"><sup><a href="#Gen.11.18" class="verse-number">18</a></sup> Пелеґ же жив тридцять літ, та й породив Реу.</p>
  <p class="verse" id="Gen.11.19"><sup><a href="#Gen.11.19" class="verse-number">19</a></sup> І жив Пелеґ по тому, як породив Реу, дві сотні літ і дев'ять літ. І породив він синів та дочок.</p>
  <p class="verse" id="Gen.11.20"><sup><a href="#Gen.11.20" class="verse-number">20</a></sup> А Реу жив тридцять і два роки, та й породив Серуґа.</p>
  <p class="verse" id="Gen.11.21"><sup><a href="#Gen.11.21" class="verse-number">21</a></sup> І жив Реу по тому, як породив Серуґа, дві сотні літ і сім літ. І породив він синів та дочок.</p>
  <p class="verse" id="Gen.11.22"><sup><a href="#Gen.11.22" class="verse-number">22</a></sup> А Серуґ жив тридцять літ, та й породив Нахора.</p>
  <p class="verse" id="Gen.11.23"><sup><a href="#Gen.11.23" class="verse-number">23</a></sup> І жив Серуґ по тому, як породив Нахора, дві сотні літ. І породив він синів та дочок.</p>
  <p class="verse" id="Gen.11.24"><sup><a href="#Gen.11.24" class="verse-number">24</a></sup> А Нахор жив двадцять літ і дев'ять, та й породив він Тераха.</p>
  <p class="verse" id="Gen.11.25"><sup><a href="#Gen.11.25" class="verse-number">25</a></sup> І жив Нахор по тому, як породив він Тераха, сотню літ і дев'ятнадцять літ. І породив він синів та дочок.</p>
  <p class="verse" id="Gen.11.26"><sup><a href="#Gen.11.26" class="verse-number">26</a></sup> Терах же жив сімдесят літ, та й породив Аврама, і Нахора, і Гарана.</p>
  <p class="verse" id="Gen.11.27"><sup><a href="#Gen.11.27" class="verse-number">27</a></sup> А оце нащадки Терахові: Терах породив Аврама, і Нахора, і Гарана. А Гаран породив Лота.</p>
  <p class="verse" id="Gen.11.28"><sup><a href="#Gen.11.28" class="verse-number">28</a></sup> Гаран же помер за життя свого батька, у краї свого народження, в Урі халдейському.</p>
  <p class="verse" id="Gen.11.29"><sup><a href="#Gen.11.29" class="verse-number">29</a></sup> І побрали Аврам та Нахор для себе жінок. Ім'я Аврамовій жінці Сара, а ймення Нахоровій жінці Мілка, дочка Гарана, Мілчиного батька і батька Їски.</p>
  <p class="verse" id="Gen.11.30"><sup><a href="#Gen.11.30" class="verse-number">30</a></sup> А Сара неплідна була, не мала нащадка вона.</p>
  <p class="verse" id="Gen.11.31"><sup><a href="#Gen.11.31" class="verse-number">31</a></sup> І взяв Терах Аврама, сина свого, і Лота, сина Гаранового, сина свого сина, і Сару, невістку свою, жінку Аврама, свого сина, та й вийшов з ними з Уру халдейського, щоб піти до краю ханаанського. І прийшли вони аж до Харану, та й там оселилися.</p>
  <p class="verse" id="Gen.11.32"><sup><a href="#Gen.11.32" class="verse-number">32</a></sup> І було днів Терахових дві сотні літ та п'ять літ. І Терах помер у Харані.</p>
  <h2>Chapter 12</h2>
  <p class="verse" id="Gen.12.1"><sup><a href="#Gen.12.1" class="verse-number">1</a></sup> І промовив Господь до Аврама: Вийди зо своєї землі, і від родини своєї, і з дому батька свого до Краю, який Я тобі покажу.</p>
  <p class="verse" id="Gen.12.2"><sup><a href="#Gen.12.2" class="verse-number">2</a></sup> І народом великим тебе Я вчиню, і поблагословлю Я тебе, і звеличу ймення твоє, і будеш ти благословенням.</p>
  <p class="verse" id="Gen.12.3"><sup><a href="#Gen.12.3" class="verse-number">3</a></sup> І поблагословлю, хто тебе благословить, хто ж тебе проклинає, того прокляну. І благословляться в тобі всі племена землі!</p>
  <p class="verse" id="Gen.12.4"><sup><a href="#Gen.12.4" class="verse-number">4</a></sup> І відправивсь Аврам, як сказав був до нього Господь, і з ним пішов Лот. Аврам же мав віку сімдесят літ і п'ять літ, як виходив з Харану.</p>
  <p class="verse" id="Gen.12.5"><sup><a href="#Gen.12.5" class="verse-number">5</a></sup> І Аврам узяв Сару, свою жінку, та Лота, сина брата свого, і ввесь маєток, який набули, і людей, що їх набули у Харані, та й вийшли, щоб піти до Краю ханаанського. І до Краю ханаанського вони прибули.</p>
  <p class="verse" id="Gen.12.6"><sup><a href="#Gen.12.6" class="verse-number">6</a></sup> І пройшов Аврам по Краю аж до місця Сихему, аж до дуба Мамре. А ханаанеянин тоді проживав у цім Краї.</p>
  <p class="verse" id="Gen.12.7"><sup><a href="#Gen.12.7" class="verse-number">7</a></sup> І Господь явився Авраму й сказав: Я дам оцей Край потомству твоєму. І він збудував там жертівника Господеві, що явився йому.</p>
  <p class="verse" id="Gen.12.8"><sup><a href="#Gen.12.8" class="verse-number">8</a></sup> А звідти він рушив на гору від сходу від Бет-Елу, і намета свого розіп'яв, Бет-Ел від заходу, а Гай від сходу. І він збудував там Господу жертівника, і прикликав Господнє Ймення.</p>
  <p class="verse" id="Gen.12.9"><sup><a href="#Gen.12.9" class="verse-number">9</a></sup> І подавався Аврам усе далі на південь.</p>
  <p class="verse" id="Gen.12.10"><sup><a href="#Gen.12.10" class="verse-number">10</a></sup> І стався був голод у Краї. І зійшов Аврам до Єгипту, щоб там перебути, бо голод у Краї тяжкий став.</p>
  <p class="verse" id="Gen.12.11"><sup><a href="#Gen.12.11" class="verse-number">11</a></sup> І сталося, як він близько прийшов до Єгипту, то сказав був до жінки своєї Сари: Отож то я знаю, що ти жінка вродлива з обличчя.</p>
  <p class="verse" id="Gen.12.12"><sup><a href="#Gen.12.12" class="verse-number">12</a></sup> І станеться, як побачать тебе єгиптяни й скажуть: Це жінка його, то вони мене вб'ють, а тебе позоставлять живою.</p>
  <p class="verse" id="Gen.12.13"><sup><a href="#Gen.12.13" class="verse-number">13</a></sup> Скажи ж, що сестра моя ти, щоб добре було через тебе мені, і щоб я позостався живий через тебе.</p>
  <p class="verse" id="Gen.12.14"><sup><a href="#Gen.12.14" class="verse-number">14</a></sup> І сталось, як прийшов був Аврам до Єгипту, то єгиптяни побачили жінку, що дуже вродлива вона.</p>
  <p class="verse" id="Gen.12.15"><sup><a href="#Gen.12.15" class="verse-number">15</a></sup> І побачили її вельможі фараонові, і хвалили її перед фараоном. І взята була та жінка до дому фараонового.</p>
  <p class="verse" id="Gen.12.16"><sup><a href="#Gen.12.16" class="verse-number">16</a></sup> І він для Аврама добро вчинив через неї. І одержав він дрібну та велику худобу, і осли, і раби, і невільниці, і ослиці, верблюди.</p>
  <p class="verse" id="Gen.12.17"><sup><a href="#Gen.12.17" class="verse-number">17</a></sup> І вдарив Господь фараона та дім його великими поразами через Сару, Аврамову жінку.</p>
  <p class="verse" id="Gen.12.18"><sup><a href="#Gen.12.18" class="verse-number">18</a></sup> І прикликав фараон Аврама й сказав: Що ж то мені ти вчинив? Чому не сказав мені, що вона твоя жінка?</p>
  <p class="verse" id="Gen.12.19"><sup><a href="#Gen.12.19" class="verse-number">19</a></sup> Для чого сказав ти: Вона моя сестра? І я собі взяв був за жінку її. А тепер ось жінка твоя, візьми та й іди!</p>
  <p class="verse" id="Gen.12.20"><sup><a href="#Gen.12.20" class="verse-number">20</a></sup> І фараон наказав людям про нього. І вислали його, і жінку його, і все, що в нього було.</p>
  <h2>Chapter 13</h2>
  <p class="verse" id="Gen.13.1"><sup><a href="#Gen.13.1" class="verse-number">1</a></sup> І піднявся Аврам із Єгипту, сам, і жінка його, і все, що в нього було, і Лот разом із ним, до Неґеву.</p>
  <p class="verse" id="Gen.13.2"><sup><a href="#Gen.13.2" class="verse-number">2</a></sup> А Аврам був вельми багатий на худобу, на срібло й на золото.</p>
  <p class="verse" id="Gen.13.3"><sup><a href="#Gen.13.3" class="verse-number">3</a></sup> І пішов він в мандрівки свої від Неґеву аж до Бет-Елу, аж до місця, де напочатку намет його був поміж Бет-Елом і поміж Гаєм,</p>
  <p class="verse" id="Gen.13.4"><sup><a href="#Gen.13.4" class="verse-number">4</a></sup> до місця жертівника, що його він зробив там напочатку. І Аврам там прикликав Господнє Ймення.</p>
  <p class="verse" id="Gen.13.5"><sup><a href="#Gen.13.5" class="verse-number">5</a></sup> Так само й у Лота, що з Аврамом ходив, дрібна та велика худоба була та намети.</p>
  <p class="verse" id="Gen.13.6"><sup><a href="#Gen.13.6" class="verse-number">6</a></sup> І не вміщала їх та земля, щоб їм разом пробувати, бо великий був їхній маєток, і не могли вони разом пробувати.</p>
  <p class="verse" id="Gen.13.7"><sup><a href="#Gen.13.7" class="verse-number">7</a></sup> І сталася сварка поміж пастухами худоби Аврамової та поміж пастухами худоби Лотової. А ханаанеянин та періззеянин сиділи тоді в Краю.</p>
  <p class="verse" id="Gen.13.8"><sup><a href="#Gen.13.8" class="verse-number">8</a></sup> І промовив до Лота Аврам: Нехай сварки не буде між мною та між тобою, і поміж пастухами моїми та поміж пастухами твоїми, бо близька ми рідня.</p>
  <p class="verse" id="Gen.13.9"><sup><a href="#Gen.13.9" class="verse-number">9</a></sup> Хіба не ввесь Край перед обличчям твоїм? Відділися від мене! Коли підеш ліворуч, то я піду праворуч, а як ти праворуч, то піду я ліворуч.</p>
  <p class="verse" id="Gen.13.10"><sup><a href="#Gen.13.10" class="verse-number">10</a></sup> І звів Лот свої очі, і побачив усю околицю Йорданську, що наводнена вся вона аж до Цоару, перед тим, як Содом та Гомору був знищив Господь, як Господній, садок, як єгипетський край!</p>
  <p class="verse" id="Gen.13.11"><sup><a href="#Gen.13.11" class="verse-number">11</a></sup> І Лот вибрав собі всю околицю йорданську. І Лот рушив на схід, і вони розлучилися один від одного.</p>
  <p class="verse" id="Gen.13.12"><sup><a href="#Gen.13.12" class="verse-number">12</a></sup> Аврам оселився в землі ханаанській, а Лот оселився в рівнинних містах околиці, і наметував аж до Содому.</p>
  <p class="verse" id="Gen.13.13"><sup><a href="#Gen.13.13" class="verse-number">13</a></sup> А люди содомські були дуже злі та грішні перед Господом.</p>
  <p class="verse" id="Gen.13.14"><sup><a href="#Gen.13.14" class="verse-number">14</a></sup> І промовив Господь до Аврама, коли Лот розлучився із ним: Зведи очі свої, та поглянь із місця, де ти, на північ, і на південь, і на схід, і на захід,</p>
  <p class="verse" id="Gen.13.15"><sup><a href="#Gen.13.15" class="verse-number">15</a></sup> бо всю цю землю, яку бачиш, Я її дам навіки тобі та потомству твоєму.</p>
  <p class="verse" id="Gen.13.16"><sup><a href="#Gen.13.16" class="verse-number">16</a></sup> І вчиню Я потомство твоє, як той порох землі, так, що коли хто потрапить злічити порох земний, то теж і потомство твоє перелічене буде.</p>
  <p class="verse" id="Gen.13.17"><sup><a href="#Gen.13.17" class="verse-number">17</a></sup> Устань, пройдись по Краю вздовж його та вширшки його, бо тобі його дам!</p>
  <p class="verse" id="Gen.13.18"><sup><a href="#Gen.13.18" class="verse-number">18</a></sup> І Аврам став наметувати, і прибув, і осів між дубами Мамре, що в Хевроні вони. І він збудував там жертівника Господеві.</p>
  <h2>Chapter 14</h2>
  <p class="verse" id="Gen.14.1"><sup><a href="#Gen.14.1" class="verse-number">1</a></sup> І сталось за днів Амрафела, царя Шинеару, Арйоха, царя Елласару, Кедор-Лаомера, царя Еламу, і Тидала, царя Ґоїму,</p>
  <p class="verse" id="Gen.14.2"><sup><a href="#Gen.14.2" class="verse-number">2</a></sup> вони вчинили війну з Бераєм, царем Содому, і з Біршаєм, царем Гомори, з Шин'авом, царем Адми, і Шемевером, царем Цевоїму, і з царем Белаю, що Цоар тепер.</p>
  <p class="verse" id="Gen.14.3"><sup><a href="#Gen.14.3" class="verse-number">3</a></sup> Усі ці зібрались були до долини Сіддім, вона тепер море Солоне.</p>
  <p class="verse" id="Gen.14.4"><sup><a href="#Gen.14.4" class="verse-number">4</a></sup> Дванадцять літ служили вони Кедор-Лаомерові, а року тринадцятого повстали.</p>
  <p class="verse" id="Gen.14.5"><sup><a href="#Gen.14.5" class="verse-number">5</a></sup> А року чотирнадцятого прибув Кедор-Лаомер та царі, що були з ним, і побили Рефаїв в Аштерот-Карнаїмі, і Зузів у Гамі, і Емів у Шаве-Кір'ятаїмі,</p>
  <p class="verse" id="Gen.14.6"><sup><a href="#Gen.14.6" class="verse-number">6</a></sup> і Хорянина в горах Сеїру аж до Ел-Парану, що він при пустині.</p>
  <p class="verse" id="Gen.14.7"><sup><a href="#Gen.14.7" class="verse-number">7</a></sup> І вернулись вони, і прибули до Ен-Мішпату, воно тепер Кадеш, і звоювали всю землю Амалика, а також Аморея, що сидів у Хаццон-Тамарі.</p>
  <p class="verse" id="Gen.14.8"><sup><a href="#Gen.14.8" class="verse-number">8</a></sup> І вийшов цар Содому, і цар Гомори, і цар Адми, і цар Цевоїму, і цар Белаю, тепер він Цоар, і вишикувалися з ними на бій у долині Сіддім,</p>
  <p class="verse" id="Gen.14.9"><sup><a href="#Gen.14.9" class="verse-number">9</a></sup> із Кедор-Лаомером, царем Еламу, і Тидалом, царем Ґоїму, і Амрафелом, царем Шинеару, і Арйохом, царем Елласару, чотири царі проти п'ятьох.</p>
  <p class="verse" id="Gen.14.10"><sup><a href="#Gen.14.10" class="verse-number">10</a></sup> А долина Сіддім була повна смоляних ям; і втекли цар Содому й цар Гомори, та й попадали туди, а позосталі повтікали на гору.</p>
  <p class="verse" id="Gen.14.11"><sup><a href="#Gen.14.11" class="verse-number">11</a></sup> І взяли вони ввесь маєток Содому й Гомори, і всю їхню поживу, і пішли.</p>
  <p class="verse" id="Gen.14.12"><sup><a href="#Gen.14.12" class="verse-number">12</a></sup> І взяли вони Лота, сина брата Аврамового, бо пробував у Содомі, і добро його та й пішли.</p>
  <p class="verse" id="Gen.14.13"><sup><a href="#Gen.14.13" class="verse-number">13</a></sup> І прийшов був недобиток, та й розповів єврею Аврамові, а він жив між дубами амореянина Мамре, брата Ешколового й брата Анерового, Аврамових спільників.</p>
  <p class="verse" id="Gen.14.14"><sup><a href="#Gen.14.14" class="verse-number">14</a></sup> І почув Аврам, що небіж його взятий у неволю, та й узброїв своїх вправних слуг, що в домі його народились, три сотні й вісімнадцять, і погнався до Дану.</p>
  <p class="verse" id="Gen.14.15"><sup><a href="#Gen.14.15" class="verse-number">15</a></sup> І він поділився на гурти вночі, він та раби його, і розбив їх, і гнався за ними аж до Хови, що ліворуч Дамаску.</p>
  <p class="verse" id="Gen.14.16"><sup><a href="#Gen.14.16" class="verse-number">16</a></sup> І вернув він усе добро, а також Лота, небожа свого, і добро його повернув, а також жінок та людей.</p>
  <p class="verse" id="Gen.14.17"><sup><a href="#Gen.14.17" class="verse-number">17</a></sup> Тоді цар Содому вийшов назустріч йому, як він повертався, розбивши Кедор-Лаомера та царів, що були з ним, до долини Шаве, вона тепер долина Царська.</p>
  <p class="verse" id="Gen.14.18"><sup><a href="#Gen.14.18" class="verse-number">18</a></sup> А Мелхиседек, цар Салиму, виніс хліб та вино. А він був священик Бога Всевишнього.</p>
  <p class="verse" id="Gen.14.19"><sup><a href="#Gen.14.19" class="verse-number">19</a></sup> І поблагословив він його та й промовив: Благословенний Аврам від Бога Всевишнього, що створив небо й землю.</p>
  <p class="verse" id="Gen.14.20"><sup><a href="#Gen.14.20" class="verse-number">20</a></sup> І благословенний Бог Всевишній, що видав у руки твої ворогів твоїх. І Аврам дав йому десятину зо всього.</p>
  <p class="verse" id="Gen.14.21"><sup><a href="#Gen.14.21" class="verse-number">21</a></sup> І сказав цар содомський Аврамові: Дай мені людей, а маєток візьми собі.</p>
  <p class="verse" id="Gen.14.22"><sup><a href="#Gen.14.22" class="verse-number">22</a></sup> Аврам же сказав цареві содомському: Я звів свою руку до Господа, Бога Всевишнього, Творця неба й землі,</p>
  <p class="verse" id="Gen.14.23"><sup><a href="#Gen.14.23" class="verse-number">23</a></sup> що від нитки аж до ремінця сандалів я не візьму з того всього, що твоє, щоб ти не сказав: Збагатив я Аврама.</p>
  <p class="verse" id="Gen.14.24"><sup><a href="#Gen.14.24" class="verse-number">24</a></sup> Я не хочу нічого, даси тільки те, що слуги поїли, та частину людям, що зо мною ходили: Анер, Ешкол і Мамре, частину свою вони візьмуть.</p>
  <h2>Chapter 15</h2>
  <p class="verse" id="Gen.15.1"><sup><a href="#Gen.15.1" class="verse-number">1</a></sup> По цих-о подіях було слово Господнє Аврамові в видінні таке: Не бійся, Авраме, Я тобі щит, нагорода твоя вельми велика.</p>
  <p class="verse" id="Gen.15.2"><sup><a href="#Gen.15.2" class="verse-number">2</a></sup> А Аврам відізвався: Господи, Господи, що даси Ти мені, коли я бездітний ходжу, а керівник мого господарства він Елі-Езер із Дамаску.</p>
  <p class="verse" id="Gen.15.3"><sup><a href="#Gen.15.3" class="verse-number">3</a></sup> І сказав Аврам: Отож, Ти не дав нащадка мені, і ото мій керівник спадкоємець мені.</p>
  <p class="verse" id="Gen.15.4"><sup><a href="#Gen.15.4" class="verse-number">4</a></sup> І ось слово Господнє до нього таке: Він не буде спадкоємець тобі, але той, хто вийде з твойого нутра, він буде спадкоємець тобі.</p>
  <p class="verse" id="Gen.15.5"><sup><a href="#Gen.15.5" class="verse-number">5</a></sup> І Господь його вивів надвір та й сказав: Подивися на небо, та зорі злічи, коли тільки потрапиш ти їх полічити. І до нього прорік: Таким буде потомство твоє!</p>
  <p class="verse" id="Gen.15.6"><sup><a href="#Gen.15.6" class="verse-number">6</a></sup> І ввірував Аврам Господеві, а Він залічив йому те в праведність.</p>
  <p class="verse" id="Gen.15.7"><sup><a href="#Gen.15.7" class="verse-number">7</a></sup> І промовив до нього: Я Господь, що вивів тебе з Уру халдейського, щоб дати тобі землю оцю, щоб став ти спадкоємець її.</p>
  <p class="verse" id="Gen.15.8"><sup><a href="#Gen.15.8" class="verse-number">8</a></sup> І промовив Аврам: Господи, Господи, з чого я довідаюся, що буду спадкоємець її?</p>
  <p class="verse" id="Gen.15.9"><sup><a href="#Gen.15.9" class="verse-number">9</a></sup> Він же промовив до нього: Візьми трилітнє теля, і трилітню козу, і трилітнього барана, і горлицю, і пташеня голубине.</p>
  <p class="verse" id="Gen.15.10"><sup><a href="#Gen.15.10" class="verse-number">10</a></sup> І взяв він для Нього все те, і розсік його пополовині, і дав кожну частину його відповідно до другої, але птаства не розсік.</p>
  <p class="verse" id="Gen.15.11"><sup><a href="#Gen.15.11" class="verse-number">11</a></sup> І зліталося хиже птаство на трупи, та Аврам відганяв його.</p>
  <p class="verse" id="Gen.15.12"><sup><a href="#Gen.15.12" class="verse-number">12</a></sup> Коли ж сонце схилялось на захід, то спав сон на Аврама. І ось спадає на нього жах темний, великий.</p>
  <p class="verse" id="Gen.15.13"><sup><a href="#Gen.15.13" class="verse-number">13</a></sup> І промовив Господь до Аврама: Добре знай, що потомство твоє буде приходьком в землі не своїй. І будуть служити вони, і будуть їх мучити чотири сотні літ.</p>
  <p class="verse" id="Gen.15.14"><sup><a href="#Gen.15.14" class="verse-number">14</a></sup> Але народ, якому служити вони будуть, Я засуджу; та вони потім вийдуть з великим маєтком.</p>
  <p class="verse" id="Gen.15.15"><sup><a href="#Gen.15.15" class="verse-number">15</a></sup> А ти до своєї рідні прийдеш у мирі, у старості добрій похований будеш.</p>
  <p class="verse" id="Gen.15.16"><sup><a href="#Gen.15.16" class="verse-number">16</a></sup> А покоління четверте повернеться сюди, бо досі не повний ще гріх амореянина.</p>
  <p class="verse" id="Gen.15.17"><sup><a href="#Gen.15.17" class="verse-number">17</a></sup> І сталось, коли зайшло сонце й була темрява, то ось появилась мов димуюча піч, та смолоскип огняний перейшов поміж тими кусками жертви.</p>
  <p class="verse" id="Gen.15.18"><sup><a href="#Gen.15.18" class="verse-number">18</a></sup> І того дня склав Господь заповіта з Аврамом, говорячи: Потомству твоєму Я дав оцю землю від річки Єгипту аж до річки великої, до річки Ефрата:</p>
  <p class="verse" id="Gen.15.19"><sup><a href="#Gen.15.19" class="verse-number">19</a></sup> хенеянина, і кенізеянина, і кадмонеянина,</p>
  <p class="verse" id="Gen.15.20"><sup><a href="#Gen.15.20" class="verse-number">20</a></sup> і хіттеянина, і періззеянина, і рефаеянина,</p>
  <p class="verse" id="Gen.15.21"><sup><a href="#Gen.15.21" class="verse-number">21</a></sup> і амореянина, і ханаанеянина, і ґірґашеянина, і евусеянина.</p>
  <h2>Chapter 16</h2>
  <p class="verse" id="Gen.16.1"><sup><a href="#Gen.16.1" class="verse-number">1</a></sup> А Сара, Аврамова жінка, не родила йому. І в неї була єгиптянка невільниця, а ймення їй Аґар.</p>
  <p class="verse" id="Gen.16.2"><sup><a href="#Gen.16.2" class="verse-number">2</a></sup> І сказала Сара Аврамові: Ось Господь затримав мене від породу. Прийди ж до моєї невільниці, може від неї одержу я сина. І послухався Аврам голосу Сари.</p>
  <p class="verse" id="Gen.16.3"><sup><a href="#Gen.16.3" class="verse-number">3</a></sup> І взяла Сара, Аврамова жінка, єгиптянку Аґар, свою невільницю, по десяти літах перебування Аврамового в землі ханаанській, і дала її Аврамові, чоловікові своєму, за жінку.</p>
  <p class="verse" id="Gen.16.4"><sup><a href="#Gen.16.4" class="verse-number">4</a></sup> І він увійшов до Аґари, і вона зачала. Як вона ж побачила, що зачала, то стала легковажити господиню свою.</p>
  <p class="verse" id="Gen.16.5"><sup><a href="#Gen.16.5" class="verse-number">5</a></sup> І сказала Сара Аврамові: Моя кривда на тобі! Я дала була свою невільницю до лоня твого, а як вона побачила, що зачала, то стала легковажити мене. Нехай розсудить Господь поміж мною та поміж тобою!</p>
  <p class="verse" id="Gen.16.6"><sup><a href="#Gen.16.6" class="verse-number">6</a></sup> І промовив Аврам до Сари: Таж невільниця твоя в руці твоїй! Зроби їй те, що вгодне в очах твоїх. І Сара гнобила її. І втекла Аґар від обличчя її.</p>
  <p class="verse" id="Gen.16.7"><sup><a href="#Gen.16.7" class="verse-number">7</a></sup> І знайшов її Ангол Господній біля джерела води на пустині, біля джерела на дорозі до Шур,</p>
  <p class="verse" id="Gen.16.8"><sup><a href="#Gen.16.8" class="verse-number">8</a></sup> і сказав: Аґаро, Сарина невільнице, звідки ж то прийшла ти, і куди ти йдеш? Та відказала: Я втікаю від обличчя Сари, пані моєї.</p>
  <p class="verse" id="Gen.16.9"><sup><a href="#Gen.16.9" class="verse-number">9</a></sup> А Ангол Господній промовив до неї: Вернися до пані своєї, і терпи під руками її!</p>
  <p class="verse" id="Gen.16.10"><sup><a href="#Gen.16.10" class="verse-number">10</a></sup> І Ангол Господній промовив до неї: Сильно розмножу потомство твоє, і через безліч буде воно незліченне.</p>
  <p class="verse" id="Gen.16.11"><sup><a href="#Gen.16.11" class="verse-number">11</a></sup> І Ангол Господній до неї сказав: Ось ти зачала, і сина породиш, і назвеш ім'я йому Ізмаїл, бо прислухавсь Господь до твоєї недолі.</p>
  <p class="verse" id="Gen.16.12"><sup><a href="#Gen.16.12" class="verse-number">12</a></sup> А він буде як дикий осел між людьми, рука його на всіх, а рука всіх на нього. І буде він жити при всіх своїх браттях.</p>
  <p class="verse" id="Gen.16.13"><sup><a href="#Gen.16.13" class="verse-number">13</a></sup> І назвала вона Ймення Господа, що мовив до неї: Ти Бог видіння! Бо сказала вона: Чи й тут я дивилась на Того, Хто бачить мене?</p>
  <p class="verse" id="Gen.16.14"><sup><a href="#Gen.16.14" class="verse-number">14</a></sup> Тому джерело було назване Джерело Живого, Хто бачить мене, воно поміж Кадешем та поміж Баредом.</p>
  <p class="verse" id="Gen.16.15"><sup><a href="#Gen.16.15" class="verse-number">15</a></sup> І вродила Аґар Аврамові сина, а Аврам назвав ім'я свого сина, що вродила Аґар: Ізмаїл.</p>
  <p class="verse" id="Gen.16.16"><sup><a href="#Gen.16.16" class="verse-number">16</a></sup> А Аврам був віку восьмидесяти літ і шести літ, коли Аґар вродила була Аврамові Ізмаїла.</p>
  <h2>Chapter 17</h2>
  <p class="verse" id="Gen.17.1"><sup><a href="#Gen.17.1" class="verse-number">1</a></sup> І був Аврам віку дев'ятидесяти літ і дев'яти літ, коли явився Господь Аврамові та й промовив до нього: Я Бог Всемогутній! Ходи перед лицем Моїм, і будь непорочний!</p>
  <p class="verse" id="Gen.17.2"><sup><a href="#Gen.17.2" class="verse-number">2</a></sup> І дам Я Свого заповіта поміж Мною та поміж тобою, і дуже-дуже розмножу тебе.</p>
  <p class="verse" id="Gen.17.3"><sup><a href="#Gen.17.3" class="verse-number">3</a></sup> І впав Аврам на обличчя своє, а Бог до нього промовляв, говорячи:</p>
  <p class="verse" id="Gen.17.4"><sup><a href="#Gen.17.4" class="verse-number">4</a></sup> Я, ось Мій заповіт із тобою, і станеш ти батьком багатьох народів.</p>
  <p class="verse" id="Gen.17.5"><sup><a href="#Gen.17.5" class="verse-number">5</a></sup> І не буде вже кликатись ім'я твоє: Аврам, але буде ім'я твоє: Авраам, бо вчинив Я тебе батьком багатьох народів.</p>
  <p class="verse" id="Gen.17.6"><sup><a href="#Gen.17.6" class="verse-number">6</a></sup> І вчиню Я тебе дуже-дуже плідним, і вчиню, щоб вийшли з тебе народи, і царі з тебе вийдуть.</p>
  <p class="verse" id="Gen.17.7"><sup><a href="#Gen.17.7" class="verse-number">7</a></sup> І Я складу заповіта Свого поміж Мною та поміж тобою, і поміж твоїм потомством по тобі на їхні покоління на вічний заповіт, що буду Я Богом для тебе й для нащадків твоїх по тобі.</p>
  <p class="verse" id="Gen.17.8"><sup><a href="#Gen.17.8" class="verse-number">8</a></sup> І дам Я тобі та потомству твоєму по тобі землю скитання твого, увесь Край ханаанський, на вічне володіння, і Я буду їм Богом.</p>
  <p class="verse" id="Gen.17.9"><sup><a href="#Gen.17.9" class="verse-number">9</a></sup> І сказав Авраамові Бог: А ти заповіта Мого стерегтимеш, ти й потомство твої по тобі в їхніх поколіннях.</p>
  <p class="verse" id="Gen.17.10"><sup><a href="#Gen.17.10" class="verse-number">10</a></sup> То Мій заповіт, що його ви виконувать будете, поміж Мною й поміж вами, і поміж потомством твоїм по тобі: нехай кожен чоловічої статі буде обрізаний у вас.</p>
  <p class="verse" id="Gen.17.11"><sup><a href="#Gen.17.11" class="verse-number">11</a></sup> І будете ви обрізані на тілі крайньої плоті вашої, і стане це знаком заповіту поміж Мною й поміж вами.</p>
  <p class="verse" id="Gen.17.12"><sup><a href="#Gen.17.12" class="verse-number">12</a></sup> А кожен чоловічої статі восьмиденний у вас буде обрізаний у всіх ваших поколіннях, як народжений дому, так і куплений за срібло з-поміж чужоплемінних, що він не з потомства твого.</p>
  <p class="verse" id="Gen.17.13"><sup><a href="#Gen.17.13" class="verse-number">13</a></sup> Щодо обрізання, нехай буде обрізаний уроджений дому твого й куплений за срібло твоє, і буде Мій заповіт на вашім тілі заповітом вічним.</p>
  <p class="verse" id="Gen.17.14"><sup><a href="#Gen.17.14" class="verse-number">14</a></sup> А необрізаний чоловічої статі, що не буде обрізаний на тілі своєї крайньої плоті, то стята буде душа та з народу свого, він зірвав заповіта Мого!</p>
  <p class="verse" id="Gen.17.15"><sup><a href="#Gen.17.15" class="verse-number">15</a></sup> І сказав Авраамові Бог: Сара, жінка твоя, нехай свого ймення не кличе вже: Сара, бо ім'я їй: Сарра.</p>
  <p class="verse" id="Gen.17.16"><sup><a href="#Gen.17.16" class="verse-number">16</a></sup> І поблагословлю Я її, і теж з неї дам сина тобі. І поблагословлю Я її, і стануться з неї народи, і царі народів будуть із неї.</p>
  <p class="verse" id="Gen.17.17"><sup><a href="#Gen.17.17" class="verse-number">17</a></sup> І впав Авраам на обличчя своє, і засміявся. І подумав він у серці своїм: Чи в столітнього буде народжений, і чи Сарра в віці дев'ятидесяти літ уродить?</p>
  <p class="verse" id="Gen.17.18"><sup><a href="#Gen.17.18" class="verse-number">18</a></sup> А до Бога сказав Авраам: Хоча б Ізмаїл жив перед лицем Твоїм!</p>
  <p class="verse" id="Gen.17.19"><sup><a href="#Gen.17.19" class="verse-number">19</a></sup> Бог же сказав: Але Сарра, твоя жінка, сина породить тобі, а ти назвеш ім'я йому Ісак. І Свого заповіта з ним Я складу, щоб був вічний заповіт для нащадків його по нім.</p>
  <p class="verse" id="Gen.17.20"><sup><a href="#Gen.17.20" class="verse-number">20</a></sup> А щодо Ізмаїла, Я послухав тебе: Ось Я поблагословлю його, і вчиню його плідним, і дуже-дуже розмножу його. Він породить дванадцять князів, і великим народом учиню Я його.</p>
  <p class="verse" id="Gen.17.21"><sup><a href="#Gen.17.21" class="verse-number">21</a></sup> А Свого заповіта Я складу з Ісаком, що його Сарра вродить тобі на цей час другого року.</p>
  <p class="verse" id="Gen.17.22"><sup><a href="#Gen.17.22" class="verse-number">22</a></sup> І Він перестав говорити з ним. І Бог вознісся від Авраама.</p>
  <p class="verse" id="Gen.17.23"><sup><a href="#Gen.17.23" class="verse-number">23</a></sup> І взяв Авраам Ізмаїла, сина свого, і всіх уроджених у домі його, і всіх, хто куплений за срібло його, кожного чоловічої статі з-поміж людей Авраамового дому, і обрізав тіло крайньої плоті їх того самого дня, як Бог говорив з ним.</p>
  <p class="verse" id="Gen.17.24"><sup><a href="#Gen.17.24" class="verse-number">24</a></sup> А Авраам був віку дев'ятидесяти й дев'яти літ, як обрізано було тіло крайньої плоті його.</p>
  <p class="verse" id="Gen.17.25"><sup><a href="#Gen.17.25" class="verse-number">25</a></sup> А Ізмаїл був віку тринадцяти літ, як обрізано було тіло крайньої плоті його.</p>
  <p class="verse" id="Gen.17.26"><sup><a href="#Gen.17.26" class="verse-number">26</a></sup> Того самого дня був обрізаний Авраам та Ізмаїл, син його.</p>
  <p class="verse" id="Gen.17.27"><sup><a href="#Gen.17.27" class="verse-number">27</a></sup> І всі мужі дому його, народжені дому й куплені за срібло з-поміж чужоплемінних, були обрізані з ним.</p>
  <h2>Chapter 18</h2>
  <p class="verse" id="Gen.18.1"><sup><a href="#Gen.18.1" class="verse-number">1</a></sup> І явився до нього Господь між дубами Мамре, а він сидів при вході в намет під час денної спеки.</p>
  <p class="verse" id="Gen.18.2"><sup><a href="#Gen.18.2" class="verse-number">2</a></sup> І він ізвів очі свої та й побачив: ось три Мужі стоять біля нього. І побачив, і вибіг із входу намету назустріч Їм, і вклонився до землі,</p>
  <p class="verse" id="Gen.18.3"><sup><a href="#Gen.18.3" class="verse-number">3</a></sup> та й промовив: Господи, коли тільки знайшов я милість в очах Твоїх, не проходь повз Свойого раба!</p>
  <p class="verse" id="Gen.18.4"><sup><a href="#Gen.18.4" class="verse-number">4</a></sup> Принесуть трохи води, і ноги Свої помийте, і спочиньте під деревом.</p>
  <p class="verse" id="Gen.18.5"><sup><a href="#Gen.18.5" class="verse-number">5</a></sup> І хай хліба шматок принесу я, а Ви підкріпіть серце Ваше. Потому підете, бо на те Ви йдете повз свойого раба. І сказали вони: Зроби так, як сказав.</p>
  <p class="verse" id="Gen.18.6"><sup><a href="#Gen.18.6" class="verse-number">6</a></sup> І Авраам поспішив до намету до Сарри й сказав: Візьми швидко три міри пшеничної муки, заміси, і зроби коржі.</p>
  <p class="verse" id="Gen.18.7"><sup><a href="#Gen.18.7" class="verse-number">7</a></sup> І побіг Авраам до товару, і взяв молоде та добре теля, і дав слузі, а той швидко його приготовив.</p>
  <p class="verse" id="Gen.18.8"><sup><a href="#Gen.18.8" class="verse-number">8</a></sup> І взяв масла й молока, та теля приготовлене, та й поклав перед Ними, а сам став біля Них під деревом. І їли Вони.</p>
  <p class="verse" id="Gen.18.9"><sup><a href="#Gen.18.9" class="verse-number">9</a></sup> І сказали до нього: Де Сарра, жінка твоя? А він відказав: Ось у наметі.</p>
  <p class="verse" id="Gen.18.10"><sup><a href="#Gen.18.10" class="verse-number">10</a></sup> І сказав один з Них: Я напевно вернуся до тебе за рік цього самого часу. І ось буде син у Сарри, жінки твоєї... А Сарра це чула при вході намету, що був за Ним.</p>
  <p class="verse" id="Gen.18.11"><sup><a href="#Gen.18.11" class="verse-number">11</a></sup> Авраам же та Сарра старі були, віку похилого. У Сарри перестало бувати звичайне жіноче.</p>
  <p class="verse" id="Gen.18.12"><sup><a href="#Gen.18.12" class="verse-number">12</a></sup> І засміялася Сарра в нутрі своїм, говорячи: Коли я зів'яла, то як станеться розкіш мені? Таж пан мій старий!</p>
  <p class="verse" id="Gen.18.13"><sup><a href="#Gen.18.13" class="verse-number">13</a></sup> І сказав Господь до Авраама: Чого то сміялася Сарра отак: Чи ж справді вроджу, коли я зостарілась?</p>
  <p class="verse" id="Gen.18.14"><sup><a href="#Gen.18.14" class="verse-number">14</a></sup> Чи для Господа є річ занадто трудна? На означений час Я вернуся до тебе за рік цього самого часу, Сарра ж тоді матиме сина.</p>
  <p class="verse" id="Gen.18.15"><sup><a href="#Gen.18.15" class="verse-number">15</a></sup> А Сарра відріклася, говорячи: Не сміялася я, бо боялась. Але Він відказав: Ні, таки сміялася ти!</p>
  <p class="verse" id="Gen.18.16"><sup><a href="#Gen.18.16" class="verse-number">16</a></sup> І повставали звідти ті Мужі, і поглянули на Содом, а Авраам пішов з Ними, щоб Їх відпровадити.</p>
  <p class="verse" id="Gen.18.17"><sup><a href="#Gen.18.17" class="verse-number">17</a></sup> А Господь сказав: Чи Я від Авраама втаю, що Я маю зробити?</p>
  <p class="verse" id="Gen.18.18"><sup><a href="#Gen.18.18" class="verse-number">18</a></sup> Бож Авраам справді стане народом великим та дужим, і в ньому поблагословляться всі народи землі!</p>
  <p class="verse" id="Gen.18.19"><sup><a href="#Gen.18.19" class="verse-number">19</a></sup> Бо вибрав Я його, щоб він наказав синам своїм і домові своєму по собі. І будуть вони дотримуватися дороги Господньої, щоб чинити справедливість та право, а то для того, щоб Господь здійснив на Авраамові, що сказав був про нього.</p>
  <p class="verse" id="Gen.18.20"><sup><a href="#Gen.18.20" class="verse-number">20</a></sup> І промовив Господь: Через те, що крик Содому й Гомори великий, і що гріх їхній став дуже тяжкий,</p>
  <p class="verse" id="Gen.18.21"><sup><a href="#Gen.18.21" class="verse-number">21</a></sup> зійду ж Я та й побачу, чи не вчинили вони так, як крик про них, що доходить до Мене, тоді їм загибіль, а як ні то побачу.</p>
  <p class="verse" id="Gen.18.22"><sup><a href="#Gen.18.22" class="verse-number">22</a></sup> І повернулися звідти ті Мужі, і пішли до Содому, а Авраам усе ще стояв перед Господнім лицем.</p>
  <p class="verse" id="Gen.18.23"><sup><a href="#Gen.18.23" class="verse-number">23</a></sup> І Авраам підійшов та й промовив: Чи погубиш також праведного з нечестивим?</p>
  <p class="verse" id="Gen.18.24"><sup><a href="#Gen.18.24" class="verse-number">24</a></sup> Може є п'ятдесят праведних у цьому місті, чи також вигубиш і не пробачиш цій місцевості ради п'ятидесяти тих праведних, що в ньому є?</p>
  <p class="verse" id="Gen.18.25"><sup><a href="#Gen.18.25" class="verse-number">25</a></sup> Не можна Тобі чинити так, щоб убити праведного з нечестивим, бо стане праведний як нечестивий, цього ж не можна Тобі! Чи ж Той, Хто всю землю судить, не вчинить правди?</p>
  <p class="verse" id="Gen.18.26"><sup><a href="#Gen.18.26" class="verse-number">26</a></sup> І промовив Господь: Коли Я в Содомі, у цьому місті, знайду п'ятдесят праведних, то вибачу цілій місцевості ради них.</p>
  <p class="verse" id="Gen.18.27"><sup><a href="#Gen.18.27" class="verse-number">27</a></sup> І відповів Авраам та й промовив: Оце я осмілився був говорити до Господа свого, а я порох та попіл.</p>
  <p class="verse" id="Gen.18.28"><sup><a href="#Gen.18.28" class="verse-number">28</a></sup> Може п'ятдесят тих праведних не матиме п'яти, чи Ти знищиш ціле місто через п'ятьох? І промовив Господь: Не знищу, коли там знайду сорок і п'ять!</p>
  <p class="verse" id="Gen.18.29"><sup><a href="#Gen.18.29" class="verse-number">29</a></sup> І промовив до Нього він ще, та й сказав: Може сорок там знайдеться? А Господь відказав: Не зроблю й ради сорока!</p>
  <p class="verse" id="Gen.18.30"><sup><a href="#Gen.18.30" class="verse-number">30</a></sup> І сказав Авраам: Хай не гніває це мого Господа, і нехай я скажу: Може тридцять там знайдеться? А Господь відказав: Не зроблю, коли й тридцять знайду там!</p>
  <p class="verse" id="Gen.18.31"><sup><a href="#Gen.18.31" class="verse-number">31</a></sup> І сказав Авраам: Оце я осмілився був говорити до Господа мого: Може двадцять там знайдеться? А Господь відказав: Не зроблю й ради двадцяти!</p>
  <p class="verse" id="Gen.18.32"><sup><a href="#Gen.18.32" class="verse-number">32</a></sup> І сказав Авраам: Хай не гніває це мого Господа, і нехай я скажу тільки разу цього: Може хоч десять там знайдеться? А Господь відказав: Не знищу й ради десятьох!</p>
  <p class="verse" id="Gen.18.33"><sup><a href="#Gen.18.33" class="verse-number">33</a></sup> І пішов Господь, як скінчив говорити до Авраама. А Авраам вернувся до свого місця.</p>
  <h2>Chapter 19</h2>
  <p class="verse" id="Gen.19.1"><sup><a href="#Gen.19.1" class="verse-number">1</a></sup> І прибули обидва Анголи до Содому надвечір, а Лот сидів у брамі содомській. І побачив Лот, і встав їм назустріч, і вклонився обличчям до землі,</p>
  <p class="verse" id="Gen.19.2"><sup><a href="#Gen.19.2" class="verse-number">2</a></sup> та й промовив: Ось, панове мої, зайдіть до дому вашого раба, і переночуйте, і помийте ноги свої, а рано встанете й підете на дорогу свою. А вони відказали: Ні, бо будемо ми ночувати на вулиці.</p>
  <p class="verse" id="Gen.19.3"><sup><a href="#Gen.19.3" class="verse-number">3</a></sup> А він сильно на них налягав, і вони до нього з дороги зійшли, і ввійшли до дому його. І вчинив він для них прийняття, і напік прісного і їли вони.</p>
  <p class="verse" id="Gen.19.4"><sup><a href="#Gen.19.4" class="verse-number">4</a></sup> Ще вони не полягали, а люди того міста, люди Содому від малого аж до старого, увесь народ звідусюди оточили той дім.</p>
  <p class="verse" id="Gen.19.5"><sup><a href="#Gen.19.5" class="verse-number">5</a></sup> І вони закричали до Лота, і сказали йому: Де ті мужі, що ночі цієї до тебе прийшли? Виведи їх до нас, щоб нам їх пізнати!</p>
  <p class="verse" id="Gen.19.6"><sup><a href="#Gen.19.6" class="verse-number">6</a></sup> І Лот вийшов до входу до них, а двері замкнув за собою,</p>
  <p class="verse" id="Gen.19.7"><sup><a href="#Gen.19.7" class="verse-number">7</a></sup> і сказав: Браття мої, не чиніть лихого!</p>
  <p class="verse" id="Gen.19.8"><sup><a href="#Gen.19.8" class="verse-number">8</a></sup> Ось у мене дві доньки, що мужа не пізнали. Нехай я їх до вас виведу, а ви їм робіть, що вам до вподоби... Тільки мужам оцім не робіть нічого, бо на те вони прийшли під тінь даху мого.</p>
  <p class="verse" id="Gen.19.9"><sup><a href="#Gen.19.9" class="verse-number">9</a></sup> А вони закричали: Іди собі геть! І сказали: Цей один був прийшов, щоб пожити чужинцем, а він став тут суддею! Тепер ми зло гірше тобі заподієм, ніж їм! І сильно вони налягали на мужа, на Лота, і підійшли, щоб висадити двері.</p>
  <p class="verse" id="Gen.19.10"><sup><a href="#Gen.19.10" class="verse-number">10</a></sup> Тоді вистромили свою руку ті мужі, і впровадили Лота до себе до дому, а двері замкнули.</p>
  <p class="verse" id="Gen.19.11"><sup><a href="#Gen.19.11" class="verse-number">11</a></sup> А людей, що при вході до дому зібрались, вони вдарили сліпотою, від малого аж до великого. І ті попомучилися, шукаючи входу.</p>
  <p class="verse" id="Gen.19.12"><sup><a href="#Gen.19.12" class="verse-number">12</a></sup> І сказали ті мужі до Лота: Ще хто в тебе тут? Зятів і синів своїх, і дочок своїх, і все, що в місті твоє, виведи з цього місця,</p>
  <p class="verse" id="Gen.19.13"><sup><a href="#Gen.19.13" class="verse-number">13</a></sup> бо ми знищимо це місце, бо збільшився їхній крик перед Господом, і Господь послав нас, щоб знищити його.</p>
  <p class="verse" id="Gen.19.14"><sup><a href="#Gen.19.14" class="verse-number">14</a></sup> І вийшов Лот, і промовив до зятів своїх, що мали взяти дочок його, і сказав: Уставайте, вийдіть із цього місця, бо Господь знищить місто. Але в очах зятів він здавався як жартун.</p>
  <p class="verse" id="Gen.19.15"><sup><a href="#Gen.19.15" class="verse-number">15</a></sup> А коли зійшла світова зірниця, то Анголи принагляли Лота, говорячи: Уставай, візьми жінку свою та обох дочок своїх, що знаходяться тут, щоб тобі не загинути через гріх цього міста.</p>
  <p class="verse" id="Gen.19.16"><sup><a href="#Gen.19.16" class="verse-number">16</a></sup> А що він вагався, то ті мужі через Господню до нього любов схопили за руку його, і за руку жінки його, і за руку обох дочок його, і вивели його, і поставили поза містом.</p>
  <p class="verse" id="Gen.19.17"><sup><a href="#Gen.19.17" class="verse-number">17</a></sup> І сталося, коли один з них виводив їх поза місто, то промовив: Рятуй свою душу, не оглядайся позад себе, і не затримуйся ніде в околиці. Ховайся на гору, щоб тобі не загинути.</p>
  <p class="verse" id="Gen.19.18"><sup><a href="#Gen.19.18" class="verse-number">18</a></sup> А Лот їм відказав: Ні ж бо, Господи!</p>
  <p class="verse" id="Gen.19.19"><sup><a href="#Gen.19.19" class="verse-number">19</a></sup> Ось Твій раб знайшов милість в очах Твоїх, і Ти побільшив Свою милість, що зробив її зо мною, щоб зберегти при житті мою душу; але я не встигну сховатись на гору, щоб бува не спіткало мене зло, і я помру.</p>
  <p class="verse" id="Gen.19.20"><sup><a href="#Gen.19.20" class="verse-number">20</a></sup> Ось місто це близьке, щоб утекти туди, а воно маленьке. Нехай сховаюсь я туди, чи ж воно не маленьке? і буде жити душа моя.</p>
  <p class="verse" id="Gen.19.21"><sup><a href="#Gen.19.21" class="verse-number">21</a></sup> І відказав Він до нього: Ось Я прихиливсь до твого прохання, щоб не зруйнувати міста, про яке ти казав.</p>
  <p class="verse" id="Gen.19.22"><sup><a href="#Gen.19.22" class="verse-number">22</a></sup> Швидко сховайся туди, бо Я не зможу нічого зробити, аж поки не прийдеш туди. Тому й назвав ім'я тому місту: Цоар.</p>
  <p class="verse" id="Gen.19.23"><sup><a href="#Gen.19.23" class="verse-number">23</a></sup> Сонце зійшло над землею, а Лот прибув до Цоару.</p>
  <p class="verse" id="Gen.19.24"><sup><a href="#Gen.19.24" class="verse-number">24</a></sup> І Господь послав на Содом та Гомору дощ із сірки й огню, від Господа з неба.</p>
  <p class="verse" id="Gen.19.25"><sup><a href="#Gen.19.25" class="verse-number">25</a></sup> І поруйнував ті міста, і всю околицю, і всіх мешканців міст, і рослинність землі.</p>
  <p class="verse" id="Gen.19.26"><sup><a href="#Gen.19.26" class="verse-number">26</a></sup> А жінка його, Лотова, озирнулася позад нього, і стала стовпом соляним!...</p>
  <p class="verse" id="Gen.19.27"><sup><a href="#Gen.19.27" class="verse-number">27</a></sup> І встав Авраам рано вранці, і подався до місця, де стояв був він перед лицем Господнім.</p>
  <p class="verse" id="Gen.19.28"><sup><a href="#Gen.19.28" class="verse-number">28</a></sup> І він подивився на Содом та Гомору, і на всю поверхню землі тієї околиці. І побачив: ось здіймається дим від землі, немов дим із вапнярки...</p>
  <p class="verse" id="Gen.19.29"><sup><a href="#Gen.19.29" class="verse-number">29</a></sup> І сталося, як нищив Бог міста тієї околиці, то згадав Бог Авраама, і вислав Лота з середини руїни, коли руйнував ті міста, що сидів у них Лот.</p>
  <p class="verse" id="Gen.19.30"><sup><a href="#Gen.19.30" class="verse-number">30</a></sup> І піднявся Лот із Цоару, і осів на горі, й обидві дочки його з ним, бо боявся пробувати в Цоарі. І осів у печері, він та обидві дочки його.</p>
  <p class="verse" id="Gen.19.31"><sup><a href="#Gen.19.31" class="verse-number">31</a></sup> І промовила старша молодшій: Наш батько старий, а чоловіка немає в цім краї, щоб прийшов до нас, як звичайно на цілій землі.</p>
  <p class="verse" id="Gen.19.32"><sup><a href="#Gen.19.32" class="verse-number">32</a></sup> Ходи, напіймо свого батька вином, і покладімося з ним. І оживимо нащадків від нашого батька.</p>
  <p class="verse" id="Gen.19.33"><sup><a href="#Gen.19.33" class="verse-number">33</a></sup> І ночі тієї вони напоїли вином свого батька. І прийшла старша та й поклалася з батьком своїм. А він не знав, коли вона лягла й коли встала...</p>
  <p class="verse" id="Gen.19.34"><sup><a href="#Gen.19.34" class="verse-number">34</a></sup> І сталося другого дня, і старша сказала молодшій: Ось я минулої ночі поклалась була з своїм батьком. Напіймо його вином також ночі цієї, і прийди ти, покладися з ним, і оживимо нащадків від нашого батька.</p>
  <p class="verse" id="Gen.19.35"><sup><a href="#Gen.19.35" class="verse-number">35</a></sup> І також ночі тієї вони напоїли вином свого батька. І встала молодша та й поклалася з ним. А він не знав, коли вона лягла й коли встала...</p>
  <p class="verse" id="Gen.19.36"><sup><a href="#Gen.19.36" class="verse-number">36</a></sup> І завагітніли обидві Лотові дочки від батька свого.</p>
  <p class="verse" id="Gen.19.37"><sup><a href="#Gen.19.37" class="verse-number">37</a></sup> І вродила старша сина, і назвала ім'я йому: Моав. Він батько моавів аж до цього дня.</p>
  <p class="verse" id="Gen.19.38"><sup><a href="#Gen.19.38" class="verse-number">38</a></sup> А молодша вона вродила також, і назвала ймення йому: Бен-Аммі. Він батько синів Аммону аж до цього дня.</p>
  <h2>Chapter 20</h2>
  <p class="verse" id="Gen.20.1"><sup><a href="#Gen.20.1" class="verse-number">1</a></sup> І вирушив звідти Авраам до краю Неґев поміж Кадешем і поміж Шуром, і оселився часово в Ґерарі.</p>
  <p class="verse" id="Gen.20.2"><sup><a href="#Gen.20.2" class="verse-number">2</a></sup> І сказав Авраам на Сарру, жінку свою: Вона сестра моя. І послав Авімелех, цар Ґерару, і взяв Сарру.</p>
  <p class="verse" id="Gen.20.3"><sup><a href="#Gen.20.3" class="verse-number">3</a></sup> І прийшов Бог до Авімелеха у сні нічнім, і сказав до нього: Ось ти вмираєш через жінку, яку взяв, бо вона має чоловіка.</p>
  <p class="verse" id="Gen.20.4"><sup><a href="#Gen.20.4" class="verse-number">4</a></sup> А Авімелех не зближався до неї, і сказав: Господи, чи Ти вб'єш також люд праведний?</p>
  <p class="verse" id="Gen.20.5"><sup><a href="#Gen.20.5" class="verse-number">5</a></sup> Чи ж не він був сказав мені: Вона моя сестра, а вона також вона сказала: Він мій брат. Я те зробив у невинності серця свого й у чистоті рук своїх.</p>
  <p class="verse" id="Gen.20.6"><sup><a href="#Gen.20.6" class="verse-number">6</a></sup> І промовив до нього Бог у сні: І Я знаю, що в чистоті свого серця вчинив ти оце, і Я теж удержав тебе, щоб не згрішив проти Мене. Тому то не дав Я тобі доторкнутись до неї.</p>
  <p class="verse" id="Gen.20.7"><sup><a href="#Gen.20.7" class="verse-number">7</a></sup> А тепер верни жінку цього мужа, бо він пророк, і буде молитися за тебе, і живи. А коли ти не вернеш, то знай, що справді помреш ти й усе, що твоє.</p>
  <p class="verse" id="Gen.20.8"><sup><a href="#Gen.20.8" class="verse-number">8</a></sup> І встав Авімелех рано вранці, і покликав усіх рабів своїх, та й сказав усі ці слова до їхніх ушей. А люди ті сильно злякалися.</p>
  <p class="verse" id="Gen.20.9"><sup><a href="#Gen.20.9" class="verse-number">9</a></sup> І закликав Авімелех Авраама, і промовив до нього: Що ти нам учинив? І чим згрішив я проти тебе, що ти приніс на мене й на царство моє великий гріх? Учинки, яких не роблять, ти зо мною вчинив!</p>
  <p class="verse" id="Gen.20.10"><sup><a href="#Gen.20.10" class="verse-number">10</a></sup> І сказав Авімелех Авраамові: Що ти мав на увазі, що вчинив таку річ?</p>
  <p class="verse" id="Gen.20.11"><sup><a href="#Gen.20.11" class="verse-number">11</a></sup> І сказав Авраам: Бо подумав я: Нема ж страху Божого в місцевості цій, тому вб'ють мене за жінку мою.</p>
  <p class="verse" id="Gen.20.12"><sup><a href="#Gen.20.12" class="verse-number">12</a></sup> І притім вона справді сестра моя, вона дочка батька мого, тільки не дочка матері моєї, і стала за жінку мені.</p>
  <p class="verse" id="Gen.20.13"><sup><a href="#Gen.20.13" class="verse-number">13</a></sup> І сталося, коли Бог учинив мене мандрівником з дому батька мого, то сказав я до неї: То буде твоя ласка, яку вчиниш зо мною: у кожній місцевості, куди прийдем, говори ти на мене: він мій брат.</p>
  <p class="verse" id="Gen.20.14"><sup><a href="#Gen.20.14" class="verse-number">14</a></sup> І взяв Авімелех дрібну та велику худобу, і рабів та невільниць, та й дав Авраамові. І вернув йому Сарру, жінку його.</p>
  <p class="verse" id="Gen.20.15"><sup><a href="#Gen.20.15" class="verse-number">15</a></sup> І сказав Авімелех: Ось край мій перед обличчям твоїм, осядь там, де тобі до вподоби.</p>
  <p class="verse" id="Gen.20.16"><sup><a href="#Gen.20.16" class="verse-number">16</a></sup> А Саррі сказав: Ось тисячу секлів срібла я дав братові твоєму. Оце тобі накриття на очі перед усіма, хто з тобою. І перед усіма ти оправдана.</p>
  <p class="verse" id="Gen.20.17"><sup><a href="#Gen.20.17" class="verse-number">17</a></sup> І помолився Авраам Богові, і вздоровив Бог Авімелеха, і жінку його, і невільниць його, і почали вони знову роджати.</p>
  <p class="verse" id="Gen.20.18"><sup><a href="#Gen.20.18" class="verse-number">18</a></sup> Бо справді стримав був Господь кожну утробу Авімелехового дому через Сарру, Авраамову жінку.</p>
  <h2>Chapter 21</h2>
  <p class="verse" id="Gen.21.1"><sup><a href="#Gen.21.1" class="verse-number">1</a></sup> А Господь згадав Сарру, як сказав був, і вчинив Господь Саррі, як Він говорив.</p>
  <p class="verse" id="Gen.21.2"><sup><a href="#Gen.21.2" class="verse-number">2</a></sup> І Сарра зачала, і породила сина Авраамові в старості його на означений час, що про нього сказав йому Бог.</p>
  <p class="verse" id="Gen.21.3"><sup><a href="#Gen.21.3" class="verse-number">3</a></sup> І назвав Авраам ім'я синові своєму, що вродився йому, що Сарра йому породила: Ісак.</p>
  <p class="verse" id="Gen.21.4"><sup><a href="#Gen.21.4" class="verse-number">4</a></sup> І обрізав Авраам Ісака, сина свого, коли мав він вісім день, як Бог наказав був йому.</p>
  <p class="verse" id="Gen.21.5"><sup><a href="#Gen.21.5" class="verse-number">5</a></sup> А Авраам був віку ста літ, як уродився йому Ісак, син його.</p>
  <p class="verse" id="Gen.21.6"><sup><a href="#Gen.21.6" class="verse-number">6</a></sup> І промовила Сарра: Сміх учинив мені Бог, кожен, хто почує, буде сміятися з мене.</p>
  <p class="verse" id="Gen.21.7"><sup><a href="#Gen.21.7" class="verse-number">7</a></sup> І промовила: Хто б сказав Авраамові: Сарра годує синів? Бо вродила я сина в старості його.</p>
  <p class="verse" id="Gen.21.8"><sup><a href="#Gen.21.8" class="verse-number">8</a></sup> І дитина росла, і була відлучена. І справив Авраам велику гостину в день відлучення Ісака.</p>
  <p class="verse" id="Gen.21.9"><sup><a href="#Gen.21.9" class="verse-number">9</a></sup> І побачила Сарра сина Аґари єгиптянки, що вродила була Авраамові, що він насміхається.</p>
  <p class="verse" id="Gen.21.10"><sup><a href="#Gen.21.10" class="verse-number">10</a></sup> І сказала вона Авраамові: Прожени ту невільницю та сина її, бо не буде наслідувати син тієї невільниці разом із сином моїм, із Ісаком.</p>
  <p class="verse" id="Gen.21.11"><sup><a href="#Gen.21.11" class="verse-number">11</a></sup> Але ця справа була дуже не до вподоби Авраамові через сина його.</p>
  <p class="verse" id="Gen.21.12"><sup><a href="#Gen.21.12" class="verse-number">12</a></sup> І промовив Господь Авраамові: Нехай не буде не до вподоби тобі це через хлопця та через невільницю твою. Усе, що скаже тобі Сарра, послухай голосу її, бо Ісаком буде покликане тобі потомство.</p>
  <p class="verse" id="Gen.21.13"><sup><a href="#Gen.21.13" class="verse-number">13</a></sup> І також сина невільниці тієї учиню його народом, бо він твоє насіння.</p>
  <p class="verse" id="Gen.21.14"><sup><a href="#Gen.21.14" class="verse-number">14</a></sup> І встав рано Авраам, і взяв хліба й бурдюка води, і дав до Аґари на плече її, також дитину, та й послав її. І пішла вона, та й заблудила в пустині Беер-Шева.</p>
  <p class="verse" id="Gen.21.15"><sup><a href="#Gen.21.15" class="verse-number">15</a></sup> І скінчилась вода в бурдюці, і покинула вона дитину під одним із кущів.</p>
  <p class="verse" id="Gen.21.16"><sup><a href="#Gen.21.16" class="verse-number">16</a></sup> І пішла вона, і сіла собі навпроти, на віддалі як стрілити луком, бо сказала: Нехай я не бачу смерти цієї дитини! І сіла навпроти, і піднесла свій голос та й заплакала.</p>
  <p class="verse" id="Gen.21.17"><sup><a href="#Gen.21.17" class="verse-number">17</a></sup> І почув Бог голос того хлопця. І кликнув до Аґари Божий Ангол із неба, і сказав їй: Що тобі, Аґаро? Не бійс, бо почув Бог голос хлопц, де він там.</p>
  <p class="verse" id="Gen.21.18"><sup><a href="#Gen.21.18" class="verse-number">18</a></sup> Устань, підійми хлопця, і рукою своєю держи його, бо великим народом зроблю Я його.</p>
  <p class="verse" id="Gen.21.19"><sup><a href="#Gen.21.19" class="verse-number">19</a></sup> І відкрив Бог очі її, і вона побачила криницю води. І пішла вона, і наповнила бурдюка водою, та й напоїла хлопця.</p>
  <p class="verse" id="Gen.21.20"><sup><a href="#Gen.21.20" class="verse-number">20</a></sup> І з хлопцем був Бог, і він виріс. І осів у пустині, і став він стрілець-лучник.</p>
  <p class="verse" id="Gen.21.21"><sup><a href="#Gen.21.21" class="verse-number">21</a></sup> І осів він у пустині Паран, а мати його взяла йому жінку з єгипетського краю.</p>
  <p class="verse" id="Gen.21.22"><sup><a href="#Gen.21.22" class="verse-number">22</a></sup> І сталося часу того, і сказав Авімелех і Піхол, головний провідник його війська, до Авраама, говорячи: Бог із тобою в усьому, що ти робиш!</p>
  <p class="verse" id="Gen.21.23"><sup><a href="#Gen.21.23" class="verse-number">23</a></sup> А тепер присягни ж мені Богом отут, що ти не обманиш мене, і нащадка мого, і онука мого. І яка була ласка, яку я до тебе чинив, ти вчиниш зо мною та з краєм, що ти в нім чужинцем пробуваєш.</p>
  <p class="verse" id="Gen.21.24"><sup><a href="#Gen.21.24" class="verse-number">24</a></sup> І сказав Авраам: Я присягаю!</p>
  <p class="verse" id="Gen.21.25"><sup><a href="#Gen.21.25" class="verse-number">25</a></sup> І Авраам дорікав Авімелехові за криницю води, що її відняли були Авімелехові раби.</p>
  <p class="verse" id="Gen.21.26"><sup><a href="#Gen.21.26" class="verse-number">26</a></sup> І сказав Авімелех: Я не знаю, хто вчинив оту річ, ані ти не розповів мені, й ані я не чув, хібащо сьогодні.</p>
  <p class="verse" id="Gen.21.27"><sup><a href="#Gen.21.27" class="verse-number">27</a></sup> І взяв Авраам дрібну та велику худобу, та й дав Авімелехові, і обидва вони склали умову.</p>
  <p class="verse" id="Gen.21.28"><sup><a href="#Gen.21.28" class="verse-number">28</a></sup> І поставив Авраам сім овечок з дрібного товару осібно.</p>
  <p class="verse" id="Gen.21.29"><sup><a href="#Gen.21.29" class="verse-number">29</a></sup> І сказав Авімелех до Авраама: Що вони, сім овечок отих, що ти їх поставив осібно?</p>
  <p class="verse" id="Gen.21.30"><sup><a href="#Gen.21.30" class="verse-number">30</a></sup> А той відказав: Бо з моєї руки сім овечок ти візьмеш, щоб для мене були на свідоцтво, що я викопав цю криницю.</p>
  <p class="verse" id="Gen.21.31"><sup><a href="#Gen.21.31" class="verse-number">31</a></sup> Тому то назвав він це місце Беер-Шева, бо там поклялися вони.</p>
  <p class="verse" id="Gen.21.32"><sup><a href="#Gen.21.32" class="verse-number">32</a></sup> І склали умову вони в Беер-Шеві. І встав Авімелех та Піхол, головний провідник його війська, і вернулись вони до краю филистимського.</p>
  <p class="verse" id="Gen.21.33"><sup><a href="#Gen.21.33" class="verse-number">33</a></sup> А Авраам посадив тамариска в Беер-Шеві, і кликав там Ім'я Господа, Бога Вічного.</p>
  <p class="verse" id="Gen.21.34"><sup><a href="#Gen.21.34" class="verse-number">34</a></sup> І Авраам пробував у филистимській землі багато днів.</p>
  <h2>Chapter 22</h2>
  <p class="verse" id="Gen.22.1"><sup><a href="#Gen.22.1" class="verse-number">1</a></sup> І сталось після цих випадків, що Бог випробовував Авраама. І сказав Він до нього: Аврааме! А той відказав: Ось я!</p>
  <p class="verse" id="Gen.22.2"><sup><a href="#Gen.22.2" class="verse-number">2</a></sup> І промовив Господь: Візьми свого сина, свого одинака, що його полюбив ти, Ісака, та й піди собі до краю Морія, і принеси там його в цілопалення на одній із тих гір, що про неї скажу тобі.</p>
  <p class="verse" id="Gen.22.3"><sup><a href="#Gen.22.3" class="verse-number">3</a></sup> І встав Авраам рано вранці, і свого осла осідлав; і взяв із собою двох слуг та Ісака, сина свого, і для цілопалення дров нарубав. І встав, і пішов він до місця, що про нього сказав йому Бог.</p>
  <p class="verse" id="Gen.22.4"><sup><a href="#Gen.22.4" class="verse-number">4</a></sup> А третього дня Авраам звів очі свої, та й побачив те місце здалека.</p>
  <p class="verse" id="Gen.22.5"><sup><a href="#Gen.22.5" class="verse-number">5</a></sup> І сказав Авраам своїм слугам: Сідайте собі тут з ослом, а я й хлопець підем аж туди, і поклонимося, і повернемося до вас.</p>
  <p class="verse" id="Gen.22.6"><sup><a href="#Gen.22.6" class="verse-number">6</a></sup> І взяв Авраам дрова для цілопалення, і поклав на Ісака, сина свого, і взяв в свою руку огонь та ножа, і пішли вони разом обоє.</p>
  <p class="verse" id="Gen.22.7"><sup><a href="#Gen.22.7" class="verse-number">7</a></sup> І сказав Ісак до Авраама, свого батька, говорячи: Батьку мій! А той відказав: Ось я, сину мій! І промовив Ісак: Ось огонь та дрова, а де ж ягня на цілопалення?</p>
  <p class="verse" id="Gen.22.8"><sup><a href="#Gen.22.8" class="verse-number">8</a></sup> І відказав Авраам: Бог нагледить ягня Собі на цілопалення, сину мій! І пішли вони разом обоє.</p>
  <p class="verse" id="Gen.22.9"><sup><a href="#Gen.22.9" class="verse-number">9</a></sup> І вони прийшли до місця, що про нього сказав йому Бог. І збудував там Авраам жертівника, і дрова розклав, і зв'язав Ісака, сина свого, і поклав його на жертівника над дровами.</p>
  <p class="verse" id="Gen.22.10"><sup><a href="#Gen.22.10" class="verse-number">10</a></sup> І простяг Авраам свою руку, і взяв ножа, щоб зарізати сина свого...</p>
  <p class="verse" id="Gen.22.11"><sup><a href="#Gen.22.11" class="verse-number">11</a></sup> Та озвався до нього Ангол Господній із неба й сказав: Аврааме, Аврааме! А той відізвався: Ось я!</p>
  <p class="verse" id="Gen.22.12"><sup><a href="#Gen.22.12" class="verse-number">12</a></sup> І Ангол промовив: Не витягай своєї руки до хлопця, і нічого йому не чини, бо тепер Я довідався, що ти богобійний, і не пожалів для Мене сина свого, одинака свого.</p>
  <p class="verse" id="Gen.22.13"><sup><a href="#Gen.22.13" class="verse-number">13</a></sup> А Авраам звів очі свої та й побачив, аж ось один баран зав'яз у гущавині своїми рогами. І пішов Авраам, і взяв барана, і приніс його на цілопалення замість сина свого.</p>
  <p class="verse" id="Gen.22.14"><sup><a href="#Gen.22.14" class="verse-number">14</a></sup> І назвав Авраам ім'я місця того: Господь нагледить, що й сьогодні говориться: На горі Господь з'явиться.</p>
  <p class="verse" id="Gen.22.15"><sup><a href="#Gen.22.15" class="verse-number">15</a></sup> А Ангол Господній із неба озвався до Авраама подруге,</p>
  <p class="verse" id="Gen.22.16"><sup><a href="#Gen.22.16" class="verse-number">16</a></sup> і сказав: Клянуся Собою, це слово Господнє, тому, що вчинив ти цю річ, і не пожалів був сина свого, одинака свого,</p>
  <p class="verse" id="Gen.22.17"><sup><a href="#Gen.22.17" class="verse-number">17</a></sup> то благословляючи, Я поблагословлю тебе, і розмножуючи, розмножу потомство твоє, немов зорі на небі, і немов той пісок, що на березі моря. І потомство твоє внаслідує брами твоїх ворогів.</p>
  <p class="verse" id="Gen.22.18"><sup><a href="#Gen.22.18" class="verse-number">18</a></sup> І всі народи землі будуть потомством твоїм благословляти себе через те, що послухався ти Мого голосу.</p>
  <p class="verse" id="Gen.22.19"><sup><a href="#Gen.22.19" class="verse-number">19</a></sup> І вернувсь Авраам до слуг своїх.</p>
  <p class="verse" id="Gen.22.20"><sup><a href="#Gen.22.20" class="verse-number">20</a></sup> І сталося по тих випадках, і сказано Авраамові так: Ось також Мілка вродила синів Нахорові, братові твоєму:</p>
  <p class="verse" id="Gen.22.21"><sup><a href="#Gen.22.21" class="verse-number">21</a></sup> Уца, перворідного його, і Буза, брата його, і Кемуїла, батька Арамового,</p>
  <p class="verse" id="Gen.22.22"><sup><a href="#Gen.22.22" class="verse-number">22</a></sup> І Кеседа, і Хазо, і Пілдаша, і Їдлафа, і Бетуїла.</p>
  <p class="verse" id="Gen.22.23"><sup><a href="#Gen.22.23" class="verse-number">23</a></sup> А Бетуїл породив Ревеку. Цих восьмерох породила Мілка Нахорові, братові Авраамовому.</p>
  <p class="verse" id="Gen.22.24"><sup><a href="#Gen.22.24" class="verse-number">24</a></sup> А наложниця його а їй на ймення Реума вродила й вона Теваха й Ґахама, і Тахаша й Мааху.</p>
  <h2>Chapter 23</h2>
  <p class="verse" id="Gen.23.1"><sup><a href="#Gen.23.1" class="verse-number">1</a></sup> І було життя Сарриного сто літ і двадцять літ і сім літ, літа життя Сарриного.</p>
  <p class="verse" id="Gen.23.2"><sup><a href="#Gen.23.2" class="verse-number">2</a></sup> І вмерла Сарра в Кіріят-Арбі, це Хеврон у Краї ханаанському. І прибув Авраам голосити над Саррою та плакати за нею.</p>
  <p class="verse" id="Gen.23.3"><sup><a href="#Gen.23.3" class="verse-number">3</a></sup> І встав Авраам від обличчя небіжки своєї, та й сказав синам Хетовим, говорячи:</p>
  <p class="verse" id="Gen.23.4"><sup><a href="#Gen.23.4" class="verse-number">4</a></sup> Я приходько й захожий між вами. Дайте в себе мені власність для гробу, і нехай я поховаю свою небіжку з-перед обличчя свого.</p>
  <p class="verse" id="Gen.23.5"><sup><a href="#Gen.23.5" class="verse-number">5</a></sup> І відповіли сини Хетові Авраамові, та й сказали йому:</p>
  <p class="verse" id="Gen.23.6"><sup><a href="#Gen.23.6" class="verse-number">6</a></sup> Послухай нас, пане мій, ти Божий князь серед нас! У добірнім із наших гробів поховай небіжку свою. Ніхто з нас не затримає гробу свого від тебе, щоб поховати небіжку твою.</p>
  <p class="verse" id="Gen.23.7"><sup><a href="#Gen.23.7" class="verse-number">7</a></sup> І встав Авраам, і вклонився народу тієї землі, синам Хетовим,</p>
  <p class="verse" id="Gen.23.8"><sup><a href="#Gen.23.8" class="verse-number">8</a></sup> та й промовив до них і сказав: Коли ви згідні поховати небіжку мою з-перед обличчя мого, то послухайте мене, і настирливо просіть для мене Ефрона, сина Цохарового,</p>
  <p class="verse" id="Gen.23.9"><sup><a href="#Gen.23.9" class="verse-number">9</a></sup> і нехай мені дасть він печеру Махпелу, що його, що в кінці його поля, за гроші повної ваги, хай мені її дасть поміж вами на власність для гробу.</p>
  <p class="verse" id="Gen.23.10"><sup><a href="#Gen.23.10" class="verse-number">10</a></sup> А Ефрон пробував серед Хетових синів. І відповів хіттеянин Ефрон Авраамові, так що чули сини Хетові й усі, хто входив у браму його міста, говорячи:</p>
  <p class="verse" id="Gen.23.11"><sup><a href="#Gen.23.11" class="verse-number">11</a></sup> Ні, пане мій, послухай мене! Поле віддав я тобі, і печеру, що на нім, віддав я тобі, на очах синів народу мого я віддав її тобі. Поховай небіжку свою.</p>
  <p class="verse" id="Gen.23.12"><sup><a href="#Gen.23.12" class="verse-number">12</a></sup> І вклонивсь Авраам перед народом тієї землі,</p>
  <p class="verse" id="Gen.23.13"><sup><a href="#Gen.23.13" class="verse-number">13</a></sup> та й сказав до Ефрона, так що чув був народ тієї землі, говорячи: Коли б тільки мене ти послухав! Я дам срібло за поле, візьми ти від мене, і хай поховаю небіжку свою.</p>
  <p class="verse" id="Gen.23.14"><sup><a href="#Gen.23.14" class="verse-number">14</a></sup> А Ефрон відповів Авраамові, говорячи йому:</p>
  <p class="verse" id="Gen.23.15"><sup><a href="#Gen.23.15" class="verse-number">15</a></sup> Пане мій, послухай мене! Земля чотирьох сотень шеклів срібла, що вона поміж мною та поміж тобою? А небіжку свою поховай!</p>
  <p class="verse" id="Gen.23.16"><sup><a href="#Gen.23.16" class="verse-number">16</a></sup> І послухав Авраам Ефрона. І відважив Авраам Ефронові срібло, про яке той був сказав, так що чули сини Хетові, чотири сотні шеклів срібла купецької ваги.</p>
  <p class="verse" id="Gen.23.17"><sup><a href="#Gen.23.17" class="verse-number">17</a></sup> І стало поле Ефронове, що в Махпелі воно, що перед Мамре, поле й печера, що на ньому, і кожне дерево, що в полі, що в усій границі його навколо,</p>
  <p class="verse" id="Gen.23.18"><sup><a href="#Gen.23.18" class="verse-number">18</a></sup> купном Авраамові в присутності синів Хетових, усіх, хто входив до брами міста його.</p>
  <p class="verse" id="Gen.23.19"><sup><a href="#Gen.23.19" class="verse-number">19</a></sup> І по цьому Авраам поховав Сарру, жінку свою, в печері поля Махпели, перед Мамре, це Хеврон у землі ханаанській.</p>
  <p class="verse" id="Gen.23.20"><sup><a href="#Gen.23.20" class="verse-number">20</a></sup> І стало поле й печера, що на нім, Авраамові на власність для гробу від синів Хетових.</p>
  <h2>Chapter 24</h2>
  <p class="verse" id="Gen.24.1"><sup><a href="#Gen.24.1" class="verse-number">1</a></sup> А Авраам був старий, у літа ввійшов. І Господь Авраама поблагословив був усім.</p>
  <p class="verse" id="Gen.24.2"><sup><a href="#Gen.24.2" class="verse-number">2</a></sup> І сказав Авраам до свого раба, найстаршого дому свого, що рядив над усім, що він мав: Поклади свою руку під стегно моє,</p>
  <p class="verse" id="Gen.24.3"><sup><a href="#Gen.24.3" class="verse-number">3</a></sup> і я заприсягну тебе Господом, Богом неба й Богом землі, що ти не візьмеш жінки для сина мого з-посеред дочок ханаанеянина, серед якого я пробуваю.</p>
  <p class="verse" id="Gen.24.4"><sup><a href="#Gen.24.4" class="verse-number">4</a></sup> Бо ти підеш до краю мого, і до місця мого народження, і візьмеш жінку для сина мого, для Ісака.</p>
  <p class="verse" id="Gen.24.5"><sup><a href="#Gen.24.5" class="verse-number">5</a></sup> І сказав раб до нього: Може та жінка не схоче за мною піти до цієї землі, то чи справді поверну я твого сина до краю, звідки ти вийшов?</p>
  <p class="verse" id="Gen.24.6"><sup><a href="#Gen.24.6" class="verse-number">6</a></sup> І промовив до нього Авраам: Стережися, щоб ти не вернув мого сина туди!</p>
  <p class="verse" id="Gen.24.7"><sup><a href="#Gen.24.7" class="verse-number">7</a></sup> Господь, що взяв мене з дому батька мого й з краю мого народження, і що промовляв був до мене, і що присягнув мені, кажучи: Твоїм нащадкам Я дам оцю землю, Він пошле Свого Ангола перед обличчям твоїм, і ти візьмеш звідти жінку для сина мого!</p>
  <p class="verse" id="Gen.24.8"><sup><a href="#Gen.24.8" class="verse-number">8</a></sup> А коли ота жінка не схоче піти за тобою, то ти будеш очищений з цієї присяги своєї. Тільки сина мого ти туди не вертай.</p>
  <p class="verse" id="Gen.24.9"><sup><a href="#Gen.24.9" class="verse-number">9</a></sup> І раб поклав свою руку під стегно Авраама, пана свого, і йому присягнув на цю справу.</p>
  <p class="verse" id="Gen.24.10"><sup><a href="#Gen.24.10" class="verse-number">10</a></sup> І взяв той раб десять верблюдів із верблюдів пана свого, та й пішов. І взяв різне добро свого пана в руку свою. І він устав, і пішов в Месопотамію до міста Нахора.</p>
  <p class="verse" id="Gen.24.11"><sup><a href="#Gen.24.11" class="verse-number">11</a></sup> І поставив верблюди навколішки за містом при водній криниці надвечір, на час, як виходять жінки воду брати,</p>
  <p class="verse" id="Gen.24.12"><sup><a href="#Gen.24.12" class="verse-number">12</a></sup> та й промовив: Господи, Боже пана мого Авраама, подай же сьогодні мені це, і милість вчини з паном моїм Авраамом!</p>
  <p class="verse" id="Gen.24.13"><sup><a href="#Gen.24.13" class="verse-number">13</a></sup> Ось я стою над водним джерелом, а дочки мешканців міста виходять воду брати.</p>
  <p class="verse" id="Gen.24.14"><sup><a href="#Gen.24.14" class="verse-number">14</a></sup> І станеться, що дівчина, до якої скажу: Нахили но глека свого, я нап'юся, а вона відповість: Пий, і так само верблюди твої я понапуваю, її Ти призначив для раба Свого, для Ісака. І з цього пізнаю, що Ти милість учинив з моїм паном.</p>
  <p class="verse" id="Gen.24.15"><sup><a href="#Gen.24.15" class="verse-number">15</a></sup> І сталося, поки він закінчив говорити, аж ось виходить Ревека, що була народжена Бетуїлові, синові Мілки, жінки Нахора, Авраамового брата. А її глек на плечі в неї.</p>
  <p class="verse" id="Gen.24.16"><sup><a href="#Gen.24.16" class="verse-number">16</a></sup> А дівчина та вельми вродлива з обличчя; була дівиця, і чоловік не пізнав ще її. І зійшла вона до джерела, і наповнила глека свого, та й вийшла.</p>
  <p class="verse" id="Gen.24.17"><sup><a href="#Gen.24.17" class="verse-number">17</a></sup> І вибіг той раб назустріч їй, та й сказав: Дай но напитись води з твого глека!</p>
  <p class="verse" id="Gen.24.18"><sup><a href="#Gen.24.18" class="verse-number">18</a></sup> А та відказала: Напийся, мій пане! І вона поспішила, і зняла свого глека на руку свою, і напоїла його.</p>
  <p class="verse" id="Gen.24.19"><sup><a href="#Gen.24.19" class="verse-number">19</a></sup> А коли закінчила поїти його, то сказала: Також для верблюдів твоїх наберу я води, аж поки вони не нап'ються.</p>
  <p class="verse" id="Gen.24.20"><sup><a href="#Gen.24.20" class="verse-number">20</a></sup> І метнулась вона, і глека свого спорожнила до пійла. І ще до криниці побігла набрати, і набрала води всім верблюдам його.</p>
  <p class="verse" id="Gen.24.21"><sup><a href="#Gen.24.21" class="verse-number">21</a></sup> А чоловік той дивувався їй та мовчав, щоб пізнати, чи Господь пощастив дорогу йому, чи ні?</p>
  <p class="verse" id="Gen.24.22"><sup><a href="#Gen.24.22" class="verse-number">22</a></sup> І сталося, як перестали верблюди пити, то взяв той чоловік золоту сережку, пів шекля вага їй, і два наручні на руки її, на десять шеклів золота вага їм,</p>
  <p class="verse" id="Gen.24.23"><sup><a href="#Gen.24.23" class="verse-number">23</a></sup> та й сказав: Чия ти дочка? Скажи ж мені, чи в домі батька твойого є місце для нас ночувати?</p>
  <p class="verse" id="Gen.24.24"><sup><a href="#Gen.24.24" class="verse-number">24</a></sup> Вона відказала йому: Я дочка Бетуїла, сина Мілки, що його породила вона для Нахора.</p>
  <p class="verse" id="Gen.24.25"><sup><a href="#Gen.24.25" class="verse-number">25</a></sup> І сказала до нього: І соломи, і паші багато є в нас, також місце ночувати.</p>
  <p class="verse" id="Gen.24.26"><sup><a href="#Gen.24.26" class="verse-number">26</a></sup> І той чоловік нахилився, і вклонився Богові аж до землі,</p>
  <p class="verse" id="Gen.24.27"><sup><a href="#Gen.24.27" class="verse-number">27</a></sup> та й сказав: Благословенний Господь, Бог пана мого Авраама, що не опустив милости Своєї й вірности Своєї від пана мого! Я був у дорозі, Господь припровадив мене до дому братів мого пана.</p>
  <p class="verse" id="Gen.24.28"><sup><a href="#Gen.24.28" class="verse-number">28</a></sup> І побігла дівчина, і розповіла в домі своєї матері про цю пригоду.</p>
  <p class="verse" id="Gen.24.29"><sup><a href="#Gen.24.29" class="verse-number">29</a></sup> А в Ревеки був брат, на ймення йому Лаван. І побіг Лаван до того чоловіка надвір, до джерела.</p>
  <p class="verse" id="Gen.24.30"><sup><a href="#Gen.24.30" class="verse-number">30</a></sup> І сталося, як він побачив сережку та наручні на руках сестри своєї, і коли почув слова Ревеки, сестри своєї, що говорила: Отак говорив мені той чоловік, то прибув він до того чоловіка, а той ось стоїть при верблюдах біля джерела,</p>
  <p class="verse" id="Gen.24.31"><sup><a href="#Gen.24.31" class="verse-number">31</a></sup> і сказав: Увійди, благословенний Господа! Чого стоятимеш надворі? А я опорожнив дім і місце для верблюдів.</p>
  <p class="verse" id="Gen.24.32"><sup><a href="#Gen.24.32" class="verse-number">32</a></sup> І ввійшов той чоловік до дому. А Лаван порозсідлував верблюди, і дав соломи й паші для верблюдів, і води, щоб умити ноги йому й ноги людям, що були з ним.</p>
  <p class="verse" id="Gen.24.33"><sup><a href="#Gen.24.33" class="verse-number">33</a></sup> І поставлено перед ним, щоб він їв. А той відказав: Не буду їсти, аж поки не розкажу своєї справи. А Лаван відказав: Говори!</p>
  <p class="verse" id="Gen.24.34"><sup><a href="#Gen.24.34" class="verse-number">34</a></sup> І той став говорити: Я раб Авраамів.</p>
  <p class="verse" id="Gen.24.35"><sup><a href="#Gen.24.35" class="verse-number">35</a></sup> А Господь щедро поблагословив мого пана, і він став великий. І дав Він йому худобу дрібну та велику, і срібло, і золото, і рабів, і невільниць, і верблюди, й осли.</p>
  <p class="verse" id="Gen.24.36"><sup><a href="#Gen.24.36" class="verse-number">36</a></sup> А Сарра, жінка пана мого, бувши старою, уродила панові моєму сина. А він йому все дав, що мав.</p>
  <p class="verse" id="Gen.24.37"><sup><a href="#Gen.24.37" class="verse-number">37</a></sup> І заприсяг мене пан мій, говорячи: Не візьмеш жінки для сина мого з-посеред дочок ханаанеянина, що я пробуваю в його краю.</p>
  <p class="verse" id="Gen.24.38"><sup><a href="#Gen.24.38" class="verse-number">38</a></sup> Але підеш до дому батька мого, і до мого роду, і візьмеш жінку для сина мого.</p>
  <p class="verse" id="Gen.24.39"><sup><a href="#Gen.24.39" class="verse-number">39</a></sup> І сказав я до пана свого: Може та жінка не піде за мною?</p>
  <p class="verse" id="Gen.24.40"><sup><a href="#Gen.24.40" class="verse-number">40</a></sup> І сказав він до мене: Господь, що ходив перед обличчям моїм, пошле Свого Ангола з тобою, і дорогу твою пощастить, і ти візьмеш жінку для сина мого з роду мого й з дому батька мого.</p>
  <p class="verse" id="Gen.24.41"><sup><a href="#Gen.24.41" class="verse-number">41</a></sup> Тоді будеш очищений ти від закляття мого, як прийдеш до роду мого, а коли вони не дадуть тобі, то будеш ти чистий від закляття мого.</p>
  <p class="verse" id="Gen.24.42"><sup><a href="#Gen.24.42" class="verse-number">42</a></sup> І прибув я сьогодні до джерела, та й сказав: Господи, Боже пана мого Авраама, коли б же Ти вчинив щасливою дорогу мою, що нею ходжу я!</p>
  <p class="verse" id="Gen.24.43"><sup><a href="#Gen.24.43" class="verse-number">43</a></sup> Ось я стою над джерелом води, і станеться, що дівчина, яка вийде води брати, а я їй скажу: Дай но мені напитися трохи води з свого глека,</p>
  <p class="verse" id="Gen.24.44"><sup><a href="#Gen.24.44" class="verse-number">44</a></sup> вона ж відкаже мені: Пий і ти, і для верблюдів твоїх наберу я води, то вона та жінка, яку призначив Господь для сина пана мого.</p>
  <p class="verse" id="Gen.24.45"><sup><a href="#Gen.24.45" class="verse-number">45</a></sup> І поки скінчив я говорити в своїм серці, аж ось виходить Ревека, а її глек на плечі в неї. І зійшла вона до джерела, та й набрала води. І сказав я до неї: Напій же мене!</p>
  <p class="verse" id="Gen.24.46"><sup><a href="#Gen.24.46" class="verse-number">46</a></sup> І метнулась вона, і свого глека з себе зняла та й сказала: Пий, а я понапуваю й верблюди твої. І я пив, а вона понапувала й ті верблюди.</p>
  <p class="verse" id="Gen.24.47"><sup><a href="#Gen.24.47" class="verse-number">47</a></sup> А я запитався її та й сказав: Чия ти дочка? А вона відказала: Я дочка Бетуїла, сина Нахорового, якого породила йому Мілка. І сережку надів я до носа її, і наручні на руки її.</p>
  <p class="verse" id="Gen.24.48"><sup><a href="#Gen.24.48" class="verse-number">48</a></sup> І я нахилився, і вклонився до землі Господеві, і поблагословив Господа, Бога пана мого Авраама, що Він провадив мене дорогою визначеною, щоб узяти дочку брата пана мого для сина його.</p>
  <p class="verse" id="Gen.24.49"><sup><a href="#Gen.24.49" class="verse-number">49</a></sup> А тепер, якщо милосердя та правду ви чините з паном моїм, то скажіть мені; коли ж ні, то скажіть мені, і я звернуся праворуч або ліворуч.</p>
  <p class="verse" id="Gen.24.50"><sup><a href="#Gen.24.50" class="verse-number">50</a></sup> І відповіли Лаван і Бетуїл та й сказали: Від Господа вийшла та річ, ми не можем сказати тобі нічого злого чи доброго.</p>
  <p class="verse" id="Gen.24.51"><sup><a href="#Gen.24.51" class="verse-number">51</a></sup> Ось перед тобою Ревека, візьми та й іди, і нехай вона стане за жінку синові пана твого, як Господь говорив був.</p>
  <p class="verse" id="Gen.24.52"><sup><a href="#Gen.24.52" class="verse-number">52</a></sup> І сталося, коли їхні слова почув раб Авраамів, то вклонивсь до землі Господеві.</p>
  <p class="verse" id="Gen.24.53"><sup><a href="#Gen.24.53" class="verse-number">53</a></sup> І вийняв той раб срібний посуд, і посуд золотий та шати, і дав Ревеці, і дав цінні речі братові її та матері її.</p>
  <p class="verse" id="Gen.24.54"><sup><a href="#Gen.24.54" class="verse-number">54</a></sup> І їли й пили він та люди, що з ним, і ночували. А коли рано встали, то він сказав: Відішліть мене до пана мого.</p>
  <p class="verse" id="Gen.24.55"><sup><a href="#Gen.24.55" class="verse-number">55</a></sup> І сказав її брат та мати її: Нехай посидить дівчина з нами хоч днів з десять, потім підеш.</p>
  <p class="verse" id="Gen.24.56"><sup><a href="#Gen.24.56" class="verse-number">56</a></sup> І сказав він до них: Не спізняйте мене, бо Господь пощастив мою путь. Відішліть мене, і нехай я піду до пана свого.</p>
  <p class="verse" id="Gen.24.57"><sup><a href="#Gen.24.57" class="verse-number">57</a></sup> А вони відказали: Покличмо дівчину, і запитаймо її саму.</p>
  <p class="verse" id="Gen.24.58"><sup><a href="#Gen.24.58" class="verse-number">58</a></sup> І покликали Ревеку, і сказали до неї: Чи ти підеш з оцим чоловіком? А вона відказала: Піду.</p>
  <p class="verse" id="Gen.24.59"><sup><a href="#Gen.24.59" class="verse-number">59</a></sup> І послали вони Ревеку, сестру свою, і няньку її, і раба Авраамового, і людей його.</p>
  <p class="verse" id="Gen.24.60"><sup><a href="#Gen.24.60" class="verse-number">60</a></sup> І вони поблагословили Ревеку й сказали до неї: Ти наша сестра, будь матір'ю для тисячі десятків тисяч, і нехай нащадки твої внаслідують брами твоїх ворогів.</p>
  <p class="verse" id="Gen.24.61"><sup><a href="#Gen.24.61" class="verse-number">61</a></sup> І встала Ревека й служниці її, і посідали на верблюдів, і поїхала за тим чоловіком. І взяв раб Ревеку й відійшов.</p>
  <p class="verse" id="Gen.24.62"><sup><a href="#Gen.24.62" class="verse-number">62</a></sup> А Ісак був вернувся з подорожі до криниці Лахай-Рої, і сидів у краї південному.</p>
  <p class="verse" id="Gen.24.63"><sup><a href="#Gen.24.63" class="verse-number">63</a></sup> І вийшов Ісак на прогулянку в поле, як вечір наставав. І він звів свої очі, і побачив, ось верблюди йдуть.</p>
  <p class="verse" id="Gen.24.64"><sup><a href="#Gen.24.64" class="verse-number">64</a></sup> І Ревека звела свої очі, та й Ісака побачила, і злізла з верблюда.</p>
  <p class="verse" id="Gen.24.65"><sup><a href="#Gen.24.65" class="verse-number">65</a></sup> І сказала вона до раба: Хто отой чоловік, що полем іде нам назустріч? А раб відповів: То мій пан. І вона покривало взяла, та й накрилась.</p>
  <p class="verse" id="Gen.24.66"><sup><a href="#Gen.24.66" class="verse-number">66</a></sup> І раб розповів Ісакові про всі речі, які він учинив.</p>
  <p class="verse" id="Gen.24.67"><sup><a href="#Gen.24.67" class="verse-number">67</a></sup> І впровадив її Ісак до намету Сарри, матері своєї. І взяв він Ревеку, і за жінку йому вона стала, і він її покохав. І Ісак був утішений по смерті матері своєї.</p>
  <h2>Chapter 25</h2>
  <p class="verse" id="Gen.25.1"><sup><a href="#Gen.25.1" class="verse-number">1</a></sup> А Авраам іще взяв жінку, а ймення їй Кетура.</p>
  <p class="verse" id="Gen.25.2"><sup><a href="#Gen.25.2" class="verse-number">2</a></sup> А вона породила йому Зімрана, і Йокшана, і Мадана, і Мідіяна, і Їшбака, і Шуаха.</p>
  <p class="verse" id="Gen.25.3"><sup><a href="#Gen.25.3" class="verse-number">3</a></sup> А Йокшан породив був Шеву та Дедана. А сини Деданові були: ашшури, і летуші, і леуми.</p>
  <p class="verse" id="Gen.25.4"><sup><a href="#Gen.25.4" class="verse-number">4</a></sup> А сини Мідіянові: Ефа, і Ефер, і Ханох, і Авіда, і Елдаа, усі вони сини Кетури.</p>
  <p class="verse" id="Gen.25.5"><sup><a href="#Gen.25.5" class="verse-number">5</a></sup> І віддав Авраам усе, що мав, Ісакові.</p>
  <p class="verse" id="Gen.25.6"><sup><a href="#Gen.25.6" class="verse-number">6</a></sup> А синам наложниць, що були в Авраама, дав Авраам подарунки, і відіслав їх від Ісака, сина свого, коли сам ще живий був, на схід, до краю східнього.</p>
  <p class="verse" id="Gen.25.7"><sup><a href="#Gen.25.7" class="verse-number">7</a></sup> А оце дні літ Авраамового життя, які він прожив: сто літ, і сімдесят літ, і п'ять літ.</p>
  <p class="verse" id="Gen.25.8"><sup><a href="#Gen.25.8" class="verse-number">8</a></sup> І спочив та й умер Авраам у старощах добрих, старий і нажившись. І він прилучився до своєї рідні.</p>
  <p class="verse" id="Gen.25.9"><sup><a href="#Gen.25.9" class="verse-number">9</a></sup> І поховали його Ісак та Ізмаїл, сини його, у печері Махпелі, на полі Ефрона, сина Цохара хіттеянина, що навпроти Мамре,</p>
  <p class="verse" id="Gen.25.10"><sup><a href="#Gen.25.10" class="verse-number">10</a></sup> поле, що його Авраам був купив від синів Хетових, там був похований Авраам і Сарра, жінка його.</p>
  <p class="verse" id="Gen.25.11"><sup><a href="#Gen.25.11" class="verse-number">11</a></sup> І сталося по Авраамовій смерті, і поблагословив Бог Ісака, сина його. І осів Ісак при криниці Лахай-Рої.</p>
  <p class="verse" id="Gen.25.12"><sup><a href="#Gen.25.12" class="verse-number">12</a></sup> А оце нащадки Ізмаїла, Авраамового сина, що його породила Авраамові єгиптянка Аґар, невільниця Саррина.</p>
  <p class="verse" id="Gen.25.13"><sup><a href="#Gen.25.13" class="verse-number">13</a></sup> І оце імена синів Ізмаїла, за їхніми іменами й за нащадками їх: перворідний Ізмаїлів Невайот, і Кедар, і Адбеїл, і Мівсам,</p>
  <p class="verse" id="Gen.25.14"><sup><a href="#Gen.25.14" class="verse-number">14</a></sup> І Мішма, і Дума, і Масса,</p>
  <p class="verse" id="Gen.25.15"><sup><a href="#Gen.25.15" class="verse-number">15</a></sup> Хадад, і Тема, Єтур, Нафіш, і Кедма.</p>
  <p class="verse" id="Gen.25.16"><sup><a href="#Gen.25.16" class="verse-number">16</a></sup> Оце вони, сини Ізмаїлові, і їхні ймення за дворами їх і за їх кочовищами, дванадцять начальників для їхніх племен.</p>
  <p class="verse" id="Gen.25.17"><sup><a href="#Gen.25.17" class="verse-number">17</a></sup> А оце літа життя Ізмаїлового: сто літ, і тридцять літ, і сім літ. І спочив та й умер він, і був узятий до своєї рідні.</p>
  <p class="verse" id="Gen.25.18"><sup><a href="#Gen.25.18" class="verse-number">18</a></sup> І розложилися вони від Хавіли аж до Шуру, що навпроти Єгипту, як іти до Ашшуру. І він оселився перед усіма своїми братами.</p>
  <p class="verse" id="Gen.25.19"><sup><a href="#Gen.25.19" class="verse-number">19</a></sup> А оце оповість про Ісака, Авраамового сина. Авраам породив Ісака.</p>
  <p class="verse" id="Gen.25.20"><sup><a href="#Gen.25.20" class="verse-number">20</a></sup> І був Ісак віку сорока літ, як він узяв собі за жінку Ревеку, дочку Бетуїла арамеянина, з Падану арамейського, сестру арамеянина Лавана.</p>
  <p class="verse" id="Gen.25.21"><sup><a href="#Gen.25.21" class="verse-number">21</a></sup> І молився Ісак до Господа про жінку свою, бо неплідна була. І Господь був ублаганий ним, і завагітніла Ревека, жінка його.</p>
  <p class="verse" id="Gen.25.22"><sup><a href="#Gen.25.22" class="verse-number">22</a></sup> І кидалися діти в утробі її. І сказала вона: Коли так, то для чого я це переношу? І пішла запитатися Господа.</p>
  <p class="verse" id="Gen.25.23"><sup><a href="#Gen.25.23" class="verse-number">23</a></sup> І промовив до неї Господь: Два племена в утробі твоїй, і два народи з твого нутра будуть виділені, і стане сильніший народ від народу, і старший молодшому буде служити.</p>
  <p class="verse" id="Gen.25.24"><sup><a href="#Gen.25.24" class="verse-number">24</a></sup> І сповнились дні її, щоб родити, і ось близнюки в утробі її.</p>
  <p class="verse" id="Gen.25.25"><sup><a href="#Gen.25.25" class="verse-number">25</a></sup> І вийшов перший червонуватий, увесь він немов плащ волосяний. І назвали ймення йому: Ісав.</p>
  <p class="verse" id="Gen.25.26"><sup><a href="#Gen.25.26" class="verse-number">26</a></sup> А потім вийшов його брат, а рука його трималася п'яти Ісава. І назвав ім'я йому: Яків. А Ісак був віку шостидесяти літ, коли народились вони.</p>
  <p class="verse" id="Gen.25.27"><sup><a href="#Gen.25.27" class="verse-number">27</a></sup> І виросли хлопці. І став Ісав чоловіком, що знався на вловах, чоловіком поля, а Яків чоловіком мирним, що в наметах сидів.</p>
  <p class="verse" id="Gen.25.28"><sup><a href="#Gen.25.28" class="verse-number">28</a></sup> І полюбив Ісак Ісава, бо здобич мисливська його йому смакувала, а Ревека любила Якова.</p>
  <p class="verse" id="Gen.25.29"><sup><a href="#Gen.25.29" class="verse-number">29</a></sup> І зварив був Ісак їжу, а з поля прибув Ісав, і змучений був.</p>
  <p class="verse" id="Gen.25.30"><sup><a href="#Gen.25.30" class="verse-number">30</a></sup> І сказав Ісав до Якова: Нагодуй мене отим червоним, червоним отим, бо змучений я. Тому то назвали ймення йому: Едом.</p>
  <p class="verse" id="Gen.25.31"><sup><a href="#Gen.25.31" class="verse-number">31</a></sup> А Яків сказав: Продай же нині мені своє перворідство.</p>
  <p class="verse" id="Gen.25.32"><sup><a href="#Gen.25.32" class="verse-number">32</a></sup> І промовив Ісав: Ось я умираю, то нащо ж мені оте перворідство?</p>
  <p class="verse" id="Gen.25.33"><sup><a href="#Gen.25.33" class="verse-number">33</a></sup> А Яків сказав: Присягни ж мені нині. І той присягнув йому, і продав перворідство своє Якову.</p>
  <p class="verse" id="Gen.25.34"><sup><a href="#Gen.25.34" class="verse-number">34</a></sup> І Яків дав Ісавові хліба й сочевичного варива. А той з'їв, і випив, і встав та й пішов. І знехтував Ісав перворідство своє.</p>
  <h2>Chapter 26</h2>
  <p class="verse" id="Gen.26.1"><sup><a href="#Gen.26.1" class="verse-number">1</a></sup> І настав був голод у Краю, окрім голоду першого, що був за днів Авраамових. І пішов Ісак до Авімелеха, царя филистимського, до Ґерару.</p>
  <p class="verse" id="Gen.26.2"><sup><a href="#Gen.26.2" class="verse-number">2</a></sup> І явився йому Господь і сказав: Не ходи до Єгипту, оселися в землі, про яку Я скажу тобі.</p>
  <p class="verse" id="Gen.26.3"><sup><a href="#Gen.26.3" class="verse-number">3</a></sup> Оселися хвилево в землі тій, і Я буду з тобою, і тебе поблагословлю, бо тобі та нащадкам твоїм дам усі оці землі. І Я виконаю присягу, що нею поклявся був Авраамові, батьку твоєму.</p>
  <p class="verse" id="Gen.26.4"><sup><a href="#Gen.26.4" class="verse-number">4</a></sup> І розмножу нащадків твоїх, немов зорі на небі, і потомству твоєму Я дам усі оці землі. І поблагословляться в потомстві твоїм усі народи землі,</p>
  <p class="verse" id="Gen.26.5"><sup><a href="#Gen.26.5" class="verse-number">5</a></sup> через те, що Авраам послухав Мого голосу, і виконував те, що виконувати Я звелів: заповіді Мої, постанови й закони Мої.</p>
  <p class="verse" id="Gen.26.6"><sup><a href="#Gen.26.6" class="verse-number">6</a></sup> І осів Ісак у Ґерарі.</p>
  <p class="verse" id="Gen.26.7"><sup><a href="#Gen.26.7" class="verse-number">7</a></sup> І питалися люди тієї місцевости про жінку його. А він відказав: Вона сестра моя, бо боявся сказати: Вона жінка моя, щоб не вбили мене люди тієї місцевости через Ревеку, бо вродлива з обличчя вона.</p>
  <p class="verse" id="Gen.26.8"><sup><a href="#Gen.26.8" class="verse-number">8</a></sup> І сталося, коли він там довго жив, і дивився Авімелех, цар филистимський, через вікно, та й побачив, ось Ісак забавляється з Ревекою, жінкою своєю.</p>
  <p class="verse" id="Gen.26.9"><sup><a href="#Gen.26.9" class="verse-number">9</a></sup> І покликав Авімелех Ісака та й сказав: Тож оце вона жінка твоя! А як ти сказав був: Вона сестра моя? Ісак же йому відповів: Бо сказав, щоб не вмерти мені через неї!</p>
  <p class="verse" id="Gen.26.10"><sup><a href="#Gen.26.10" class="verse-number">10</a></sup> І сказав Авімелех: Що ж то нам учинив ти? Один із народу був мало не ліг із твоєю жінкою, і ти гріх би спровадив на нас!</p>
  <p class="verse" id="Gen.26.11"><sup><a href="#Gen.26.11" class="verse-number">11</a></sup> І наказав Авімелех усьому народові, говорячи: Хто доторкнеться цього чоловіка та жінки його, той певно буде забитий.</p>
  <p class="verse" id="Gen.26.12"><sup><a href="#Gen.26.12" class="verse-number">12</a></sup> І посіяв Ісак у землі тій, і зібрав того року стокротно, і Господь поблагословив був його.</p>
  <p class="verse" id="Gen.26.13"><sup><a href="#Gen.26.13" class="verse-number">13</a></sup> І забагатів оцей чоловік, і багатів усе більше, аж поки не став сильно багатий.</p>
  <p class="verse" id="Gen.26.14"><sup><a href="#Gen.26.14" class="verse-number">14</a></sup> І була в нього отара овець та кіз, і череда товару, і багато рабів. І заздрили йому филистимляни.</p>
  <p class="verse" id="Gen.26.15"><sup><a href="#Gen.26.15" class="verse-number">15</a></sup> І всі криниці, що їх повикопували раби батька його, за днів батька його Авраама, филистимляни позатикали, і понаповнювали їх землею.</p>
  <p class="verse" id="Gen.26.16"><sup><a href="#Gen.26.16" class="verse-number">16</a></sup> І сказав Авімелех Ісакові: Іди ти від нас, бо зробився ти значно сильніший за нас!</p>
  <p class="verse" id="Gen.26.17"><sup><a href="#Gen.26.17" class="verse-number">17</a></sup> І пішов Ісак звідти, і в долині Ґерару розтаборився, та й осів там.</p>
  <p class="verse" id="Gen.26.18"><sup><a href="#Gen.26.18" class="verse-number">18</a></sup> І знову Ісак повикопував криниці на воду, що їх повикопували були за днів батька його Авраама, а позатикали були їх филистимляни по Авраамовій смерті. І він назвав їм імення, як імення, що батько його був їм назвав.</p>
  <p class="verse" id="Gen.26.19"><sup><a href="#Gen.26.19" class="verse-number">19</a></sup> І копали Ісакові раби в долині, і знайшли там криницю живої води.</p>
  <p class="verse" id="Gen.26.20"><sup><a href="#Gen.26.20" class="verse-number">20</a></sup> І сварилися пастухи ґерарські з пастухами Ісаковими, кажучи: Це наша вода! І він назвав ім'я для тієї криниці: Есек, бо сварилися з ним.</p>
  <p class="verse" id="Gen.26.21"><sup><a href="#Gen.26.21" class="verse-number">21</a></sup> І викопали вони іншу криницю, і сварилися також за неї. І він назвав для неї ім'я: Ситна.</p>
  <p class="verse" id="Gen.26.22"><sup><a href="#Gen.26.22" class="verse-number">22</a></sup> І він пересунувся звідти, і викопав іншу криницю, і не сварились за неї. І він назвав для неї ім'я: Реховот, і сказав: Тепер нам поширив Господь, і в Краю ми розмножимось.</p>
  <p class="verse" id="Gen.26.23"><sup><a href="#Gen.26.23" class="verse-number">23</a></sup> А звідти піднявся він до Беер-Шеви.</p>
  <p class="verse" id="Gen.26.24"><sup><a href="#Gen.26.24" class="verse-number">24</a></sup> І явився йому Господь тієї ночі й сказав: Я Бог Авраама, батька твого; не бійся, бо Я з тобою! І поблагословлю Я тебе, і розмножу нащадків твоїх ради Авраама, Мойого раба.</p>
  <p class="verse" id="Gen.26.25"><sup><a href="#Gen.26.25" class="verse-number">25</a></sup> І він збудував там жертівника, і покликав Господнє Ймення. І поставив він там намета свого, а раби Ісакові криницю там викопали.</p>
  <p class="verse" id="Gen.26.26"><sup><a href="#Gen.26.26" class="verse-number">26</a></sup> І прийшов до нього з Ґерару Авімелех, і Ахуззат, товариш його, і Піхол, головний начальник війська його.</p>
  <p class="verse" id="Gen.26.27"><sup><a href="#Gen.26.27" class="verse-number">27</a></sup> І сказав їм Ісак: Чого ви до мене прийшли? Ви ж зненавиділи мене, і вислали мене від себе.</p>
  <p class="verse" id="Gen.26.28"><sup><a href="#Gen.26.28" class="verse-number">28</a></sup> А ті відказали: Ми бачимо справді, що з тобою Господь. І ми сказали: Нехай буде клятва поміж нами, поміж нами й поміж тобою, і складімо умову з тобою,</p>
  <p class="verse" id="Gen.26.29"><sup><a href="#Gen.26.29" class="verse-number">29</a></sup> що не вчиниш нам злого, як і ми не торкнулись до тебе, і як ми робили з тобою тільки добро, і тебе відіслали з миром. Ти тепер благословенний від Господа!</p>
  <p class="verse" id="Gen.26.30"><sup><a href="#Gen.26.30" class="verse-number">30</a></sup> І він учинив для них гостину, і вони їли й пили.</p>
  <p class="verse" id="Gen.26.31"><sup><a href="#Gen.26.31" class="verse-number">31</a></sup> А рано вони повставали, і присягли один одному. І відіслав їх Ісак, і вони пішли від нього з миром.</p>
  <p class="verse" id="Gen.26.32"><sup><a href="#Gen.26.32" class="verse-number">32</a></sup> І сталося того дня, і прийшли Ісакові раби, і розказали йому про криницю, яку вони викопали. І сказали йому: Ми воду знайшли!</p>
  <p class="verse" id="Gen.26.33"><sup><a href="#Gen.26.33" class="verse-number">33</a></sup> І він назвав її: Шів'а, чому ймення міста того Беер-Шева аж до сьогоднішнього дня.</p>
  <p class="verse" id="Gen.26.34"><sup><a href="#Gen.26.34" class="verse-number">34</a></sup> І був Ісав віку сорока літ, і взяв жінку Єгудиту, дочку хіттеянина Беері, і Босмату, дочку хіттеянина Елона.</p>
  <p class="verse" id="Gen.26.35"><sup><a href="#Gen.26.35" class="verse-number">35</a></sup> І вони стали гіркотою духа для Ісака й Ревеки.</p>
  <h2>Chapter 27</h2>
  <p class="verse" id="Gen.27.1"><sup><a href="#Gen.27.1" class="verse-number">1</a></sup> І сталося, що зостарівсь Ісак, і затемнились очі йому, і він не бачив. І покликав він старшого сина свого Ісава, і промовив до нього: Мій сину! А той відказав йому: Ось я!</p>
  <p class="verse" id="Gen.27.2"><sup><a href="#Gen.27.2" class="verse-number">2</a></sup> І промовив до нього Ісак: Оце я зостарівся, не знаю дня смерти своєї...</p>
  <p class="verse" id="Gen.27.3"><sup><a href="#Gen.27.3" class="verse-number">3</a></sup> А тепер візьми знаряддя своє, сагайдака свого й лука свого, та й вийди на поле, і злови мені здобич мисливську.</p>
  <p class="verse" id="Gen.27.4"><sup><a href="#Gen.27.4" class="verse-number">4</a></sup> І зготуй мені наїдок смачний, як я люблю, і принеси мені, і нехай я з'їм, щоб поблагословила тебе душа моя, поки помру.</p>
  <p class="verse" id="Gen.27.5"><sup><a href="#Gen.27.5" class="verse-number">5</a></sup> А Ревека чула, як говорив Ісак до Ісава, сина свого. І пішов Ісав на поле, щоб зловити й принести здобич мисливську.</p>
  <p class="verse" id="Gen.27.6"><sup><a href="#Gen.27.6" class="verse-number">6</a></sup> А Ревека сказала Якову, синові своєму, говорячи: Ось я чула, як твій батько казав до Ісава, брата твого, говорячи:</p>
  <p class="verse" id="Gen.27.7"><sup><a href="#Gen.27.7" class="verse-number">7</a></sup> Принеси но здобич мисливську мені, і зроби мені наїдок смачний, нехай з'їм, і поблагословлю тебе перед лицем Господнім перед смертю своєю.</p>
  <p class="verse" id="Gen.27.8"><sup><a href="#Gen.27.8" class="verse-number">8</a></sup> А тепер, сину мій, послухай мого голосу, те, що я розкажу тобі.</p>
  <p class="verse" id="Gen.27.9"><sup><a href="#Gen.27.9" class="verse-number">9</a></sup> Іди до отари, і візьми мені звідти двоє добрих козлят, а я їх приготую, як наїдок смачний для батька твого, як він любить.</p>
  <p class="verse" id="Gen.27.10"><sup><a href="#Gen.27.10" class="verse-number">10</a></sup> І принесеш батькові своєму, і буде він їсти, щоб поблагословити тебе перед смертю своєю.</p>
  <p class="verse" id="Gen.27.11"><sup><a href="#Gen.27.11" class="verse-number">11</a></sup> І промовив Яків до Ревеки, матері своєї: Таж брат мій Ісав чоловік волохатий, а я чоловік гладенький!</p>
  <p class="verse" id="Gen.27.12"><sup><a href="#Gen.27.12" class="verse-number">12</a></sup> Може обмацає мене батько мій, і я стану в очах його як обманець, і спроваджу на себе прокляття, а не благословення...</p>
  <p class="verse" id="Gen.27.13"><sup><a href="#Gen.27.13" class="verse-number">13</a></sup> І сказала йому його мати: На мені прокляття твоє, сину мій! Тільки послухай слів моїх, та йди принеси мені.</p>
  <p class="verse" id="Gen.27.14"><sup><a href="#Gen.27.14" class="verse-number">14</a></sup> І пішов він, і взяв, і приніс своїй матері. І зробила мати його наїдок смачний, як любив його батько.</p>
  <p class="verse" id="Gen.27.15"><sup><a href="#Gen.27.15" class="verse-number">15</a></sup> І взяла Ревека гарні вбрання свого старшого сина Ісава, що були в домі з нею, і вбрала молодшого сина свого Якова.</p>
  <p class="verse" id="Gen.27.16"><sup><a href="#Gen.27.16" class="verse-number">16</a></sup> А шкури козлят наділа на руки йому, і на гладеньку шию його.</p>
  <p class="verse" id="Gen.27.17"><sup><a href="#Gen.27.17" class="verse-number">17</a></sup> І дала смачний наїдок та хліб, що вона спорядила, у руку Якова, сина свого.</p>
  <p class="verse" id="Gen.27.18"><sup><a href="#Gen.27.18" class="verse-number">18</a></sup> І прибув він до батька свого та й сказав: Батьку мій! А той відказав: Ось я. Хто ти, мій сину?</p>
  <p class="verse" id="Gen.27.19"><sup><a href="#Gen.27.19" class="verse-number">19</a></sup> А Яків промовив до батька свого: Я Ісав перворідний. Я зробив, як сказав ти мені. Уставай, сядь і попоїж із здобичі мисливської, щоб душа твоя поблагословила мене.</p>
  <p class="verse" id="Gen.27.20"><sup><a href="#Gen.27.20" class="verse-number">20</a></sup> І сказав Ісак до сина свого: Як це ти так швидко знайшов, сину мій? А той відказав: Бо мені допоміг Господь, Бог твій.</p>
  <p class="verse" id="Gen.27.21"><sup><a href="#Gen.27.21" class="verse-number">21</a></sup> І промовив Ісак до Якова: Підійди но, і нехай я обмацаю тебе, сину мій, чи ти це син мій Ісав, чи ні.</p>
  <p class="verse" id="Gen.27.22"><sup><a href="#Gen.27.22" class="verse-number">22</a></sup> І підійшов Яків до Ісака, батька свого. А той обмацав його та й сказав: Голос голос Яковів, а руки руки Ісавові.</p>
  <p class="verse" id="Gen.27.23"><sup><a href="#Gen.27.23" class="verse-number">23</a></sup> І не впізнав він його, бо були його руки як руки Ісава, брата його, волохаті, і поблагословив він його.</p>
  <p class="verse" id="Gen.27.24"><sup><a href="#Gen.27.24" class="verse-number">24</a></sup> І сказав він: То ти син мій Ісав? А той відказав: Я.</p>
  <p class="verse" id="Gen.27.25"><sup><a href="#Gen.27.25" class="verse-number">25</a></sup> І промовив Ісак: Подай же мені, і нехай з'їм з мисливської здобичі сина мого, щоб поблагословила тебе душа моя. І подав він йому, і він їв, і приніс йому вина, і він пив.</p>
  <p class="verse" id="Gen.27.26"><sup><a href="#Gen.27.26" class="verse-number">26</a></sup> І промовив до нього Ісак, його батько: Підійди ж, і поцілуй мене, сину мій!</p>
  <p class="verse" id="Gen.27.27"><sup><a href="#Gen.27.27" class="verse-number">27</a></sup> І він підійшов, і поцілував його. А той понюхав запах вбрання його, і поблагословив його, та й сказав: Дивись, запах сина мого немов запах поля, що його Господь благословив!</p>
  <p class="verse" id="Gen.27.28"><sup><a href="#Gen.27.28" class="verse-number">28</a></sup> І хай Бог тобі дасть з роси Неба, і з ситости землі, і збіжжя багато й вина молодого!</p>
  <p class="verse" id="Gen.27.29"><sup><a href="#Gen.27.29" class="verse-number">29</a></sup> Нехай тобі служать народи, і народи нехай тобі кланяються! Будь паном для братів своїх, і нехай тобі кланяються сини матері твоєї. Хто тебе проклинає проклятий, а хто поблагословить тебе благословенний!.</p>
  <p class="verse" id="Gen.27.30"><sup><a href="#Gen.27.30" class="verse-number">30</a></sup> І сталося, як закінчив був Ісак благословляти Якова, і сталося, тільки но вийшов був Яків від обличчя Ісака, батька свого, аж Ісав, його брат, прийшов з полювання свого...</p>
  <p class="verse" id="Gen.27.31"><sup><a href="#Gen.27.31" class="verse-number">31</a></sup> І також він приготовив наїдок смачний, і батьку своєму приніс. І сказав він до батька свого: Нехай встане мій батько, і хай їсть із здобичі мисливської сина свого, щоб душа твоя благословила мене!</p>
  <p class="verse" id="Gen.27.32"><sup><a href="#Gen.27.32" class="verse-number">32</a></sup> І озвався до нього Ісак, його батько: Хто ти? А той відказав: Я син твій, твій перворідний Ісав.</p>
  <p class="verse" id="Gen.27.33"><sup><a href="#Gen.27.33" class="verse-number">33</a></sup> І Ісак затремтів тремтінням аж надто великим, та й сказав: Хто ж тоді той, що мисливську здобич зловив, і до мене приніс, а я попоїв від усього, поки прийшов ти, і я поблагословив його? І він буде благословенний!</p>
  <p class="verse" id="Gen.27.34"><sup><a href="#Gen.27.34" class="verse-number">34</a></sup> Як Ісав почув слова батька свого, то закричав криком сильним та вельми гірким. І сказав він до батька свого: Поблагослови мене, також мене, батьку мій!</p>
  <p class="verse" id="Gen.27.35"><sup><a href="#Gen.27.35" class="verse-number">35</a></sup> А той відказав: Обманом прийшов був твій брат, та й забрав благословення твоє!</p>
  <p class="verse" id="Gen.27.36"><sup><a href="#Gen.27.36" class="verse-number">36</a></sup> І промовив Ісав: Тому звалось ім'я його: Яків, і він обманив два рази мене: забрав перворідство моє, а це тепер забрав благословення моє. І сказав він: Чи ти не заховав для мене благословення?</p>
  <p class="verse" id="Gen.27.37"><sup><a href="#Gen.27.37" class="verse-number">37</a></sup> А Ісак відповів і промовив до Ісава: Тож я вчинив його паном для тебе, та дав йому всіх братів його за рабів. І я забезпечив його хлібом і молодим вином. А що ж тоді тобі я зроблю, сину мій?</p>
  <p class="verse" id="Gen.27.38"><sup><a href="#Gen.27.38" class="verse-number">38</a></sup> І сказав Ісав до батька свого: Чи в тебе одне те благословення, батьку мій? Поблагослови мене, також мене, батьку мій! І підніс Ісав голос свій, та й заплакав...</p>
  <p class="verse" id="Gen.27.39"><sup><a href="#Gen.27.39" class="verse-number">39</a></sup> І відповів Ісак, батько його, та й промовив до нього: Ото буде садиба твоя без ситости землі, і без роси небесної згори.</p>
  <p class="verse" id="Gen.27.40"><sup><a href="#Gen.27.40" class="verse-number">40</a></sup> І зо свого меча будеш жити, і будеш служити ти брату своєму. Та однако коли постараєшся, то зламаєш ярмо його з шиї своєї...</p>
  <p class="verse" id="Gen.27.41"><sup><a href="#Gen.27.41" class="verse-number">41</a></sup> І зненавидів Ісав Якова через благословення, що поблагословив його батько його. І сказав Ісав у серці своєму: Нехай наближаться дні жалоби по батьку моєму, і я вб'ю Якова, брата свого.</p>
  <p class="verse" id="Gen.27.42"><sup><a href="#Gen.27.42" class="verse-number">42</a></sup> І розказано Ревеці слова Ісава, її старшого сина. І послала, і покликала Якова, молодшого сина свого, та й сказала до нього: Ось Ісав, брат твій, тішиться тим, що уб'є тебе.</p>
  <p class="verse" id="Gen.27.43"><sup><a href="#Gen.27.43" class="verse-number">43</a></sup> А тепер, сину мій, послухай мого голосу, і встань, і втечи собі до Лавана, брата мого, до Харану.</p>
  <p class="verse" id="Gen.27.44"><sup><a href="#Gen.27.44" class="verse-number">44</a></sup> І посидиш у нього кілька часу, аж поки відвернеться лютість твого брата,</p>
  <p class="verse" id="Gen.27.45"><sup><a href="#Gen.27.45" class="verse-number">45</a></sup> аж поки відвернеться гнів твого брата від тебе, і він забуде, що ти зробив був йому. Тоді я пошлю й заберу тебе звідти. Чого маю я стратити вас обох одного дня?</p>
  <p class="verse" id="Gen.27.46"><sup><a href="#Gen.27.46" class="verse-number">46</a></sup> І сказала Ревека Ісакові: Життя мені обридло через дочок Хетових. Коли Яків візьме жінку з дочок Хетових, як ці, з дочок цього Краю, то нащо й жити мені?</p>
  <h2>Chapter 28</h2>
  <p class="verse" id="Gen.28.1"><sup><a href="#Gen.28.1" class="verse-number">1</a></sup> І покликав Ісак Якова, і поблагословив його, і наказав йому та й промовив: Не бери жінки з дочок ханаанських.</p>
  <p class="verse" id="Gen.28.2"><sup><a href="#Gen.28.2" class="verse-number">2</a></sup> Устань, піди до Падану арамейського, до дому Бетуїла, батька твоєї матері, і візьми собі звідти жінку з дочок Лавана, брата матері твоєї.</p>
  <p class="verse" id="Gen.28.3"><sup><a href="#Gen.28.3" class="verse-number">3</a></sup> А Бог Всемогутній поблагословить тебе, і розплодить тебе, і розмножить тебе, і ти станеш громадою народів.</p>
  <p class="verse" id="Gen.28.4"><sup><a href="#Gen.28.4" class="verse-number">4</a></sup> І дасть тобі благословення Авраамове, тобі та потомству твоєму з тобою, щоб віддати тобі землю твого тимчасового замешкання, що Бог дав був її Авраамові.</p>
  <p class="verse" id="Gen.28.5"><sup><a href="#Gen.28.5" class="verse-number">5</a></sup> І послав Ісак Якова, і пішов він до Падану арамейського, до Лавана, сина Бетуїлового, арамеянина, брата Ревеки, матері Якова й Ісава.</p>
  <p class="verse" id="Gen.28.6"><sup><a href="#Gen.28.6" class="verse-number">6</a></sup> І побачив Ісав, що Ісак поблагословив Якова, і послав його до Падану арамейського, щоб узяв собі звідти жінку, і поблагословив його, кажучи: Не бери жінки з дочок ханаанських,</p>
  <p class="verse" id="Gen.28.7"><sup><a href="#Gen.28.7" class="verse-number">7</a></sup> і що послухався Яків батька свого й матері своєї, та й пішов до Падану арамейського.</p>
  <p class="verse" id="Gen.28.8"><sup><a href="#Gen.28.8" class="verse-number">8</a></sup> І побачив Ісав, що дочки ханаанські недобрі в очах Ісака, батька його,</p>
  <p class="verse" id="Gen.28.9"><sup><a href="#Gen.28.9" class="verse-number">9</a></sup> і пішов Ісав до Ізмаїла, і взяв Махалату, дочку Ізмаїла, сина Авраамового, сестру Невайотову, до жінок своїх за жінку.</p>
  <p class="verse" id="Gen.28.10"><sup><a href="#Gen.28.10" class="verse-number">10</a></sup> І вийшов Яків із Беер-Шеви, і пішов до Харану.</p>
  <p class="verse" id="Gen.28.11"><sup><a href="#Gen.28.11" class="verse-number">11</a></sup> І натрапив він був на одне місце, і ночував там, бо сонце зайшло було. І взяв він з каміння того місця, і поклав собі в голови. І він ліг на тім місці.</p>
  <p class="verse" id="Gen.28.12"><sup><a href="#Gen.28.12" class="verse-number">12</a></sup> І снилось йому, ось драбина поставлена на землю, а верх її сягав аж неба. І ось Анголи Божі виходили й сходили по ній.</p>
  <p class="verse" id="Gen.28.13"><sup><a href="#Gen.28.13" class="verse-number">13</a></sup> І ото Господь став на ній і промовив: Я Господь, Бог Авраама, батька твого, і Бог Ісака. Земля, на якій ти лежиш, Я дам її тобі та нащадкам твоїм.</p>
  <p class="verse" id="Gen.28.14"><sup><a href="#Gen.28.14" class="verse-number">14</a></sup> І буде потомство твоє, немов порох землі. І поширишся ти на захід, і на схід, і на північ, і на південь. І благословляться в тобі та в нащадках твоїх всі племена землі.</p>
  <p class="verse" id="Gen.28.15"><sup><a href="#Gen.28.15" class="verse-number">15</a></sup> І ось Я з тобою, і буду тебе пильнувати скрізь, куди підеш, і верну тебе до цієї землі, бо Я не покину тебе, аж поки не вчиню, що Я сказав був тобі.</p>
  <p class="verse" id="Gen.28.16"><sup><a href="#Gen.28.16" class="verse-number">16</a></sup> І прокинувся Яків зо свого сну, та й сказав: Дійсно, Господь пробуває на цьому місці, а того я й не знав!</p>
  <p class="verse" id="Gen.28.17"><sup><a href="#Gen.28.17" class="verse-number">17</a></sup> І злякався він і сказав: Яке страшне оце місце! Це ніщо інше, як дім Божий, і це брама небесна.</p>
  <p class="verse" id="Gen.28.18"><sup><a href="#Gen.28.18" class="verse-number">18</a></sup> І встав Яків рано вранці, і взяв каменя, що поклав був собі в голови, і поставив його за пам'ятника, і вилив оливу на його верх.</p>
  <p class="verse" id="Gen.28.19"><sup><a href="#Gen.28.19" class="verse-number">19</a></sup> І назвав він ім'я тому місцю: Бет-Ел, а ймення того міста напочатку було Луз.</p>
  <p class="verse" id="Gen.28.20"><sup><a href="#Gen.28.20" class="verse-number">20</a></sup> І склав Яків обітницю, говорячи: Коли Бог буде зо мною, і буде мене пильнувати на цій дорозі, якою ходжу, і дасть мені хліба їсти та одежу вдягнутись,</p>
  <p class="verse" id="Gen.28.21"><sup><a href="#Gen.28.21" class="verse-number">21</a></sup> і я з миром вернуся до дому батька свого, то Господь буде мені Богом,</p>
  <p class="verse" id="Gen.28.22"><sup><a href="#Gen.28.22" class="verse-number">22</a></sup> і цей камінь, що я поставив за пам'ятника, буде домом Божим. І зо всього, що даси Ти мені, я, щодо десятини, дам десятину Тобі!</p>
  <h2>Chapter 29</h2>
  <p class="verse" id="Gen.29.1"><sup><a href="#Gen.29.1" class="verse-number">1</a></sup> І зібрався Яків, і пішов до краю синів Кедему.</p>
  <p class="verse" id="Gen.29.2"><sup><a href="#Gen.29.2" class="verse-number">2</a></sup> І побачив, аж ось криниця в полі, і ото там три отарі лежали біля неї, бо з тієї криниці напувають стада. А на отворі криниці лежав великий камінь.</p>
  <p class="verse" id="Gen.29.3"><sup><a href="#Gen.29.3" class="verse-number">3</a></sup> І збирались туди всі стада, і скочували каменя з отвору криниці, і напоювали отару, і привалювали каменя на отвір криниці знов на його місце.</p>
  <p class="verse" id="Gen.29.4"><sup><a href="#Gen.29.4" class="verse-number">4</a></sup> І сказав до пастухів Яків: Браття мої, звідкіля ви? А ті відказали: Ми з Харану.</p>
  <p class="verse" id="Gen.29.5"><sup><a href="#Gen.29.5" class="verse-number">5</a></sup> І сказав їм: Чи ви знаєте Лавана, сина Нахорового? І відказали: Знаємо.</p>
  <p class="verse" id="Gen.29.6"><sup><a href="#Gen.29.6" class="verse-number">6</a></sup> І сказав їм: Чи гаразд із ним? І відказали: Гаразд. А ось Рахіль, дочка його, приходить з отарою.</p>
  <p class="verse" id="Gen.29.7"><sup><a href="#Gen.29.7" class="verse-number">7</a></sup> І сказав: Тож іще багато дня, не час зганяти худобу. Напійте отару, та йдіть пасіть.</p>
  <p class="verse" id="Gen.29.8"><sup><a href="#Gen.29.8" class="verse-number">8</a></sup> А вони відказали: Не можемо, аж поки не будуть зігнані всі стада, і не відкотять каменя з отвору криниці, тоді понапуваємо отару.</p>
  <p class="verse" id="Gen.29.9"><sup><a href="#Gen.29.9" class="verse-number">9</a></sup> Іще він говорив із ними, аж ось приходить Рахіль з отарою батька свого, бо була вона пастушка.</p>
  <p class="verse" id="Gen.29.10"><sup><a href="#Gen.29.10" class="verse-number">10</a></sup> І сталося, коли Яків побачив Рахіль, дочку Лавана, брата своєї матері, то підійшов Яків і відкотив каменя з отвору криниці, і напоїв отару Лавана, брата матері своєї.</p>
  <p class="verse" id="Gen.29.11"><sup><a href="#Gen.29.11" class="verse-number">11</a></sup> І поцілував Яків Рахіль, і підніс свій голос, і заплакав...</p>
  <p class="verse" id="Gen.29.12"><sup><a href="#Gen.29.12" class="verse-number">12</a></sup> І Яків оповів Рахілі, що він брат батька її, і що він син Ревеки. А та побігла, і розповіла батькові своєму...</p>
  <p class="verse" id="Gen.29.13"><sup><a href="#Gen.29.13" class="verse-number">13</a></sup> І сталося, коли Лаван почув вістку про Якова, сина сестри своєї, то побіг йому назустріч, і обняв його, і поцілував його, і привів його до свого дому. А він розповів Лаванові про всі ті пригоди.</p>
  <p class="verse" id="Gen.29.14"><sup><a href="#Gen.29.14" class="verse-number">14</a></sup> І промовив до нього Лаван: Поправді, ти кість моя й тіло моє! І сидів він із ним місяць часу.</p>
  <p class="verse" id="Gen.29.15"><sup><a href="#Gen.29.15" class="verse-number">15</a></sup> І сказав Лаван до Якова: Чи тому, що ти брат мій, то ти будеш служити мені даремно? Скажи ж мені, яка плата тобі?</p>
  <p class="verse" id="Gen.29.16"><sup><a href="#Gen.29.16" class="verse-number">16</a></sup> А в Лавана було дві дочки: ім'я старшій Лія, а ім'я молодшій Рахіль.</p>
  <p class="verse" id="Gen.29.17"><sup><a href="#Gen.29.17" class="verse-number">17</a></sup> Очі ж Ліїні були хворі, а Рахіль була гарного стану та вродливого вигляду.</p>
  <p class="verse" id="Gen.29.18"><sup><a href="#Gen.29.18" class="verse-number">18</a></sup> І покохав Яків Рахіль, та й сказав: Я буду сім літ служити тобі за Рахіль, молодшу дочку твою.</p>
  <p class="verse" id="Gen.29.19"><sup><a href="#Gen.29.19" class="verse-number">19</a></sup> І промовив Лаван: Краще мені віддати її тобі, аніж віддати мені її іншому чоловікові. Сиди ж зо мною!</p>
  <p class="verse" id="Gen.29.20"><sup><a href="#Gen.29.20" class="verse-number">20</a></sup> І служив Яків за Рахіль сім літ, а вони через любов його до неї були в його очах, як кілька днів.</p>
  <p class="verse" id="Gen.29.21"><sup><a href="#Gen.29.21" class="verse-number">21</a></sup> І сказав Яків Лаванові: Дай мені жінку мою, бо виповнилися мої дні, і нехай я до неї ввійду!</p>
  <p class="verse" id="Gen.29.22"><sup><a href="#Gen.29.22" class="verse-number">22</a></sup> І зібрав Лаван усіх людей тієї місцевости, і справив гостину.</p>
  <p class="verse" id="Gen.29.23"><sup><a href="#Gen.29.23" class="verse-number">23</a></sup> І сталося ввечері, і взяв він дочку свою Лію, і до нього впровадив її. І Яків із нею зійшовся.</p>
  <p class="verse" id="Gen.29.24"><sup><a href="#Gen.29.24" class="verse-number">24</a></sup> А Лаван дав їй Зілпу, невільницю свою, дав Лії, дочці своїй, за невільницю.</p>
  <p class="verse" id="Gen.29.25"><sup><a href="#Gen.29.25" class="verse-number">25</a></sup> А вранці виявилося, що то була Лія! І промовив Яків до Лавана: Що це ти вчинив мені? Хіба не за Рахіль працював я в тебе? Нащо ж обманив ти мене?</p>
  <p class="verse" id="Gen.29.26"><sup><a href="#Gen.29.26" class="verse-number">26</a></sup> А Лаван відказав: У нашій місцевості не робиться так, щоб віддавати молодшу перед старшою.</p>
  <p class="verse" id="Gen.29.27"><sup><a href="#Gen.29.27" class="verse-number">27</a></sup> Виповни тиждень для цієї, і буде дана тобі також та, за працю, що будеш працювати в мене ще сім літ других.</p>
  <p class="verse" id="Gen.29.28"><sup><a href="#Gen.29.28" class="verse-number">28</a></sup> І зробив Яків так, і виповнив тиждень для цієї. І він дав йому Рахіль, дочку свою, дав йому за жінку.</p>
  <p class="verse" id="Gen.29.29"><sup><a href="#Gen.29.29" class="verse-number">29</a></sup> І дав Лаван Рахілі, дочці своїй, Білгу, невільницю свою, дав їй за невільницю.</p>
  <p class="verse" id="Gen.29.30"><sup><a href="#Gen.29.30" class="verse-number">30</a></sup> І прийшов він також до Рахілі, і покохав також Рахіль, більше, як Лію. І працював у нього ще сім літ других.</p>
  <p class="verse" id="Gen.29.31"><sup><a href="#Gen.29.31" class="verse-number">31</a></sup> І побачив Господь, що зненавиджена Лія, і відкрив її утробу, а Рахіль була неплідна.</p>
  <p class="verse" id="Gen.29.32"><sup><a href="#Gen.29.32" class="verse-number">32</a></sup> І завагітніла Лія, і сина породила, і назвала ім'я йому: Рувим, бо сказала була: Господь споглянув на недолю мою, бо тепер покохає мене чоловік мій!</p>
  <p class="verse" id="Gen.29.33"><sup><a href="#Gen.29.33" class="verse-number">33</a></sup> І завагітніла вона ще, і сина породила, і сказала: Господь почув, що я зненавиджена, і дав мені також цього. І назвала ймення йому: Симеон.</p>
  <p class="verse" id="Gen.29.34"><sup><a href="#Gen.29.34" class="verse-number">34</a></sup> І завагітніла вона ще, і сина породила, і сказала: Тепер оцим разом буде до мене прилучений мій чоловік, бо я трьох синів породила йому. Тому й назвала ім'я йому: Левій.</p>
  <p class="verse" id="Gen.29.35"><sup><a href="#Gen.29.35" class="verse-number">35</a></sup> І завагітніла вона ще, і сина породила, і сказала: Тим разом я буду хвалити Господа! Тому назвала ім'я йому: Юда. Та й перестала роджати.</p>
  <h2>Chapter 30</h2>
  <p class="verse" id="Gen.30.1"><sup><a href="#Gen.30.1" class="verse-number">1</a></sup> І побачила Рахіль, що вона не вродила Якову. І заздрила Рахіль сестрі своїй, і сказала до Якова: Дай мені синів! А коли ні, то я вмираю!</p>
  <p class="verse" id="Gen.30.2"><sup><a href="#Gen.30.2" class="verse-number">2</a></sup> І запалився гнів Яковів на Рахіль, і він сказав: Чи я замість Бога, що затримав від тебе плід утроби?</p>
  <p class="verse" id="Gen.30.3"><sup><a href="#Gen.30.3" class="verse-number">3</a></sup> І сказала вона: Ось невільниця моя Білга. Прийди до неї, і нехай вона вродить на коліна мої, і я також буду мати від неї дітей.</p>
  <p class="verse" id="Gen.30.4"><sup><a href="#Gen.30.4" class="verse-number">4</a></sup> І вона дала йому Білгу, невільницю свою, за жінку. І ввійшов до неї Яків.</p>
  <p class="verse" id="Gen.30.5"><sup><a href="#Gen.30.5" class="verse-number">5</a></sup> І завагітніла Білга, і вродила Якову сина.</p>
  <p class="verse" id="Gen.30.6"><sup><a href="#Gen.30.6" class="verse-number">6</a></sup> І сказала Рахіль: Розсудив Бог мене, а також вислухав голос мій, і дав мені сина. Тому назвала ймення йому: Дан.</p>
  <p class="verse" id="Gen.30.7"><sup><a href="#Gen.30.7" class="verse-number">7</a></sup> І завагітніла вона ще, і вродила Білга, невільниця Рахілина, другого сина Якову.</p>
  <p class="verse" id="Gen.30.8"><sup><a href="#Gen.30.8" class="verse-number">8</a></sup> І сказала Рахіль: Великою боротьбою боролась я з сестрою своєю, і перемогла. І назвала ймення йому: Нефталим.</p>
  <p class="verse" id="Gen.30.9"><sup><a href="#Gen.30.9" class="verse-number">9</a></sup> І побачила Лія, що вона перестала родити, і взяла Зілпу, свою невільницю, і дала її Якову за жінку.</p>
  <p class="verse" id="Gen.30.10"><sup><a href="#Gen.30.10" class="verse-number">10</a></sup> І вродила Зілпа, невільниця Ліїна, Якову сина.</p>
  <p class="verse" id="Gen.30.11"><sup><a href="#Gen.30.11" class="verse-number">11</a></sup> І сказала Лія: Прийшло щастя, і назвала ймення йому Ґад.</p>
  <p class="verse" id="Gen.30.12"><sup><a href="#Gen.30.12" class="verse-number">12</a></sup> І вродила Зілпа, невільниця Ліїна, другого сина Якову.</p>
  <p class="verse" id="Gen.30.13"><sup><a href="#Gen.30.13" class="verse-number">13</a></sup> І промовила Лія: То на блаженство моє, бо будуть уважати мене за жінку блаженну. І назвала ймення йому: Асир.</p>
  <p class="verse" id="Gen.30.14"><sup><a href="#Gen.30.14" class="verse-number">14</a></sup> І пішов Рувим за тих днів, коли жато пшеницю, і знайшов на полі мандрагорові яблучка, і приніс їх до Лії, матері своєї. І сказала Рахіль до Лії: Дай мені з мандрагорових яблучок сина твого!</p>
  <p class="verse" id="Gen.30.15"><sup><a href="#Gen.30.15" class="verse-number">15</a></sup> А та відказала їй: Чи мало тобі, що забрала мого чоловіка? І забереш також мандрагорові яблучка сина мого? І сказала Рахіль: Тому то він ляже з тобою цієї ночі за мандрагорові яблучка сина твого!</p>
  <p class="verse" id="Gen.30.16"><sup><a href="#Gen.30.16" class="verse-number">16</a></sup> І прийшов Яків з поля ввечері, а Лія вийшла назустріч і сказала: Увійдеш до мене, бо справді найняла я тебе за мандрагорові яблучка сина мого. І лежав він із нею ночі тієї.</p>
  <p class="verse" id="Gen.30.17"><sup><a href="#Gen.30.17" class="verse-number">17</a></sup> І вислухав Бог Лію, і завагітніла вона, і вродила Якову п'ятого сина.</p>
  <p class="verse" id="Gen.30.18"><sup><a href="#Gen.30.18" class="verse-number">18</a></sup> І промовила Лія: Дав Бог заплату мені, що дала я невільницю свою своєму чоловікові. І назвала ймення йому: Іссахар.</p>
  <p class="verse" id="Gen.30.19"><sup><a href="#Gen.30.19" class="verse-number">19</a></sup> І завагітніла Лія ще, і вродила Якову шостого сина.</p>
  <p class="verse" id="Gen.30.20"><sup><a href="#Gen.30.20" class="verse-number">20</a></sup> І промовила Лія: Обдарував мене Бог добрим подарунком, цим разом замешкає в мене мій чоловік, бо я породила йому шестеро синів. І назвала ймення йому: Завулон.</p>
  <p class="verse" id="Gen.30.21"><sup><a href="#Gen.30.21" class="verse-number">21</a></sup> А потому вродила дочку, і назвала ймення їй: Діна.</p>
  <p class="verse" id="Gen.30.22"><sup><a href="#Gen.30.22" class="verse-number">22</a></sup> І згадав Бог про Рахіль, і вислухав її Бог, і відчинив їй утробу.</p>
  <p class="verse" id="Gen.30.23"><sup><a href="#Gen.30.23" class="verse-number">23</a></sup> І завагітніла вона, і сина вродила, і сказала: Бог забрав мою ганьбу!</p>
  <p class="verse" id="Gen.30.24"><sup><a href="#Gen.30.24" class="verse-number">24</a></sup> І назвала ймення йому: Йосип, кажучи: Додасть Господь мені іншого сина!</p>
  <p class="verse" id="Gen.30.25"><sup><a href="#Gen.30.25" class="verse-number">25</a></sup> І сталося, коли Рахіль породила Йосипа, то сказав Яків до Лавана: Відпусти мене, і нехай я піду до свого місця й до Краю свого.</p>
  <p class="verse" id="Gen.30.26"><sup><a href="#Gen.30.26" class="verse-number">26</a></sup> Дай же жінок моїх і дітей моїх, що служив тобі за них, і нехай я піду, бо ти знаєш службу мою, яку я служив був тобі.</p>
  <p class="verse" id="Gen.30.27"><sup><a href="#Gen.30.27" class="verse-number">27</a></sup> І промовив до нього Лаван: Коли я знайшов милість в очах твоїх, побудь з нами, бо я зрозумів, що поблагословив мене Господь через тебе.</p>
  <p class="verse" id="Gen.30.28"><sup><a href="#Gen.30.28" class="verse-number">28</a></sup> І далі казав: Признач собі заплату від мене, і я дам.</p>
  <p class="verse" id="Gen.30.29"><sup><a href="#Gen.30.29" class="verse-number">29</a></sup> А той відказав: Ти знаєш, як я служив тобі, і якою стала худоба твоя зо мною.</p>
  <p class="verse" id="Gen.30.30"><sup><a href="#Gen.30.30" class="verse-number">30</a></sup> Бо те мале, що було в тебе до мене, розмножилося на велике, і Господь поблагословив тебе, відколи нога моя в тебе. А тепер, коли ж я буду працювати для власного дому?</p>
  <p class="verse" id="Gen.30.31"><sup><a href="#Gen.30.31" class="verse-number">31</a></sup> І сказав Лаван: Що ж я тобі дам? А Яків промовив: Не давай мені нічого. Коли зробиш мені оцю річ, то вернуся, буду пасти отару твою, буду пильнувати.</p>
  <p class="verse" id="Gen.30.32"><sup><a href="#Gen.30.32" class="verse-number">32</a></sup> Я сьогодні перейду через усю отару твою, щоб вилучити звідти кожну овечку крапчасту й переполасу, і кожну овечку чорну з-поміж овець, і переполасе й крапчасте з-поміж кіз, і це буде заплата мені.</p>
  <p class="verse" id="Gen.30.33"><sup><a href="#Gen.30.33" class="verse-number">33</a></sup> І справедливість моя посвідчить за мене в завтрішнім дні, коли прийдеш глянути на заплату мою від тебе. Усе, що воно не крапчасте й не переполасе з-поміж кіз і не чорне з-поміж овець, крадене воно в мене.</p>
  <p class="verse" id="Gen.30.34"><sup><a href="#Gen.30.34" class="verse-number">34</a></sup> А Лаван відказав: Так, нехай буде за словом твоїм!</p>
  <p class="verse" id="Gen.30.35"><sup><a href="#Gen.30.35" class="verse-number">35</a></sup> І того дня вилучив він козлів пасастих і покрапованих, і всі кози крапчасті й переполасі, усе, що біле було в ньому, і все чорне серед овець, і дав до рук своїх синів.</p>
  <p class="verse" id="Gen.30.36"><sup><a href="#Gen.30.36" class="verse-number">36</a></sup> І визначив дорогу триденну поміж собою й поміж Яковом. А Яків пас позосталу Лаванову отару.</p>
  <p class="verse" id="Gen.30.37"><sup><a href="#Gen.30.37" class="verse-number">37</a></sup> І взяв собі Яків сирого кия тополевого, і мігдалового, і каштанового, і налупив з них білих лушпин, відкриваючи білість, що на киях була.</p>
  <p class="verse" id="Gen.30.38"><sup><a href="#Gen.30.38" class="verse-number">38</a></sup> І поставив кийки, що їх облупив, перед отарою при жолобах при коритах води, куди отара приходить пити. І вони злучувалися, як приходили пити.</p>
  <p class="verse" id="Gen.30.39"><sup><a href="#Gen.30.39" class="verse-number">39</a></sup> І злучувалася отара при киях, і котилася овечками та козами пасастими, крапчастими й переполасими.</p>
  <p class="verse" id="Gen.30.40"><sup><a href="#Gen.30.40" class="verse-number">40</a></sup> І відділяв Яків тих овечок, і ставив отару обличчям до пасастого й до всього чорного серед отари Лавана. І клав свої стада окремо, і не клав їх до отари Лаванової.</p>
  <p class="verse" id="Gen.30.41"><sup><a href="#Gen.30.41" class="verse-number">41</a></sup> І бувало, що кожного разу, коли злучувалася отара міцна, то Яків клав при жолобах киї перед очі отари, щоб вона злучувалася при тих киях.</p>
  <p class="verse" id="Gen.30.42"><sup><a href="#Gen.30.42" class="verse-number">42</a></sup> А як отара слаба була, то не клав. І ставалось, що слабе припадало Лаванові, а міцніше Якову.</p>
  <p class="verse" id="Gen.30.43"><sup><a href="#Gen.30.43" class="verse-number">43</a></sup> І дуже-дуже зможнів той чоловік. І було в нього багато отар, і невільниці, і раби, і верблюди, і осли.</p>
  <h2>Chapter 31</h2>
  <p class="verse" id="Gen.31.1"><sup><a href="#Gen.31.1" class="verse-number">1</a></sup> І почув був Яків слова Лаванових синів, що казали: Яків забрав усе, що було в нашого батька. І з того, що було в батька нашого, зробив собі всю оцю честь...</p>
  <p class="verse" id="Gen.31.2"><sup><a href="#Gen.31.2" class="verse-number">2</a></sup> І побачив Яків Лаванове обличчя, а ото він тепер інший до нього, як був учора, позавчора.</p>
  <p class="verse" id="Gen.31.3"><sup><a href="#Gen.31.3" class="verse-number">3</a></sup> І промовив Господь до Якова: Вернися до краю батьків своїх, і до місця твого народження. А Я буду з тобою.</p>
  <p class="verse" id="Gen.31.4"><sup><a href="#Gen.31.4" class="verse-number">4</a></sup> І послав Яків, і покликав Рахіль і Лію на поле до отари своєї,</p>
  <p class="verse" id="Gen.31.5"><sup><a href="#Gen.31.5" class="verse-number">5</a></sup> та й промовив до них: Я бачив обличчя вашого батька, що він тепер інший до мене, як був учора й позавчора. Та Бог батька мого був зо мною.</p>
  <p class="verse" id="Gen.31.6"><sup><a href="#Gen.31.6" class="verse-number">6</a></sup> А ви знаєте, що всією силою своєю я служив вашому батькові.</p>
  <p class="verse" id="Gen.31.7"><sup><a href="#Gen.31.7" class="verse-number">7</a></sup> І батько ваш сміявся з мене, і десять раз міняв заплату мені, але Бог не дав йому чинити зо мною зле.</p>
  <p class="verse" id="Gen.31.8"><sup><a href="#Gen.31.8" class="verse-number">8</a></sup> Коли він говорив був отак: Крапчасте буде заплата твоя, то й котяться всі овечки та кози крапчасті. А коли скаже так: Пасасте буде заплата твоя, то й котяться всі овечки та кози пасасті.</p>
  <p class="verse" id="Gen.31.9"><sup><a href="#Gen.31.9" class="verse-number">9</a></sup> І відняв Бог худобу вашого батька, та й дав мені.</p>
  <p class="verse" id="Gen.31.10"><sup><a href="#Gen.31.10" class="verse-number">10</a></sup> І сталося в час, коли отара злучувалася, звів був я очі свої та й побачив у сні: аж ось козли, що спинались на овечок та на кіз, були пасасті, крапчасті й рябі.</p>
  <p class="verse" id="Gen.31.11"><sup><a href="#Gen.31.11" class="verse-number">11</a></sup> І сказав мені Ангол у сні: Якове! А я відказав: Ось я!</p>
  <p class="verse" id="Gen.31.12"><sup><a href="#Gen.31.12" class="verse-number">12</a></sup> Він промовив: Зведи свої очі й побач: усі козли, що спинаються на овечок та на кіз, пасасті, крапчасті й рябі, бо Я бачив усе, що Лаван виробляє тобі.</p>
  <p class="verse" id="Gen.31.13"><sup><a href="#Gen.31.13" class="verse-number">13</a></sup> Я Бог Бет-Елу, що ти намастив був там пам'ятника, і Мені склав там обітницю. Тепер уставай, вийди з цієї землі, і вертайся до землі твого народження.</p>
  <p class="verse" id="Gen.31.14"><sup><a href="#Gen.31.14" class="verse-number">14</a></sup> І відповіла Рахіль та Лія, та й сказали йому: Чи ми маємо частку та спадщину в домі нашого батька?</p>
  <p class="verse" id="Gen.31.15"><sup><a href="#Gen.31.15" class="verse-number">15</a></sup> Таж він нас полічив за чужинців, бо продав нас, і справді пожер наше срібло.</p>
  <p class="verse" id="Gen.31.16"><sup><a href="#Gen.31.16" class="verse-number">16</a></sup> Бож усе багатство, що Бог вирвав від нашого батька, воно наше та наших синів. А тепер зроби все, що Бог наказав був тобі.</p>
  <p class="verse" id="Gen.31.17"><sup><a href="#Gen.31.17" class="verse-number">17</a></sup> І встав Яків, і посадив синів своїх і жінок своїх на верблюди.</p>
  <p class="verse" id="Gen.31.18"><sup><a href="#Gen.31.18" class="verse-number">18</a></sup> І він забрав усю худобу свою, і все майно своє, що набув, здобуту худобу свою, що набув у Падані арамейськім, щоб прийти до Ісака, батька свого, до землі ханаанської.</p>
  <p class="verse" id="Gen.31.19"><sup><a href="#Gen.31.19" class="verse-number">19</a></sup> А Лаван пішов стригти отару свою, а Рахіль покрала домових божків, яких батько мав.</p>
  <p class="verse" id="Gen.31.20"><sup><a href="#Gen.31.20" class="verse-number">20</a></sup> І Яків обманив Лавана арамейського, бо не сказав йому, що втікає.</p>
  <p class="verse" id="Gen.31.21"><sup><a href="#Gen.31.21" class="verse-number">21</a></sup> І втік він, і все, що його. І встав, і перейшов річку, і прямував до Ґілеядської гори.</p>
  <p class="verse" id="Gen.31.22"><sup><a href="#Gen.31.22" class="verse-number">22</a></sup> А третього дня розказано Лаванові, що Яків утік.</p>
  <p class="verse" id="Gen.31.23"><sup><a href="#Gen.31.23" class="verse-number">23</a></sup> І взяв він з собою братів своїх, і гнався за ним дорогою семи день, та й догнав його на горі Ґілеядській.</p>
  <p class="verse" id="Gen.31.24"><sup><a href="#Gen.31.24" class="verse-number">24</a></sup> І прийшов Бог до Лавана арамеянина в нічнім сні, та й до нього сказав: Стережися, щоб ти не говорив з Яковом ані доброго, ані злого.</p>
  <p class="verse" id="Gen.31.25"><sup><a href="#Gen.31.25" class="verse-number">25</a></sup> І догнав Лаван Якова. А Яків поставив намета свого на горі, і Лаван поставив з братами своїми на горі Ґілеядській.</p>
  <p class="verse" id="Gen.31.26"><sup><a href="#Gen.31.26" class="verse-number">26</a></sup> І промовив Лаван до Якова: Що ти зробив? Ти обманив мене, і забрав моїх дочок, немов бранок меча!</p>
  <p class="verse" id="Gen.31.27"><sup><a href="#Gen.31.27" class="verse-number">27</a></sup> Чого втік ти таємно, і обікрав мене, і не сказав мені? А я був би відіслав тебе з радістю, із співами, з бубном, і з гуслами.</p>
  <p class="verse" id="Gen.31.28"><sup><a href="#Gen.31.28" class="verse-number">28</a></sup> І ти не дозволив мені навіть поцілувати онуків моїх і дочок моїх. Тож ти нерозумно вчинив!</p>
  <p class="verse" id="Gen.31.29"><sup><a href="#Gen.31.29" class="verse-number">29</a></sup> Я маю в руці своїй силу, щоб учинити з вами зле. Але Бог вашого батька вчора вночі сказав був до мене, говорячи: Стережися, щоб ти не говорив з Яковом ані доброго, ані злого.</p>
  <p class="verse" id="Gen.31.30"><sup><a href="#Gen.31.30" class="verse-number">30</a></sup> А тепер справді підеш, бо ти сильно затужив за домом батька свого. Але нащо ти покрав моїх богів?</p>
  <p class="verse" id="Gen.31.31"><sup><a href="#Gen.31.31" class="verse-number">31</a></sup> А Яків відповів і сказав до Лавана: Тому, що боявся, бо я думав: Аби но він не забрав від мене своїх дочок!</p>
  <p class="verse" id="Gen.31.32"><sup><a href="#Gen.31.32" class="verse-number">32</a></sup> При кому ж ти знайдеш своїх богів, не буде він жити. Перед нашими братами пізнай собі, що твого в мене, і візьми собі. А Яків не знав, що Рахіль їх покрала.</p>
  <p class="verse" id="Gen.31.33"><sup><a href="#Gen.31.33" class="verse-number">33</a></sup> І ввійшов Лаван до намету Якового, і до намету Ліїного, і до намету обох невільниць, та нічого не знайшов. І вийшов він із намету Ліїного і ввійшов до намету Рахілиного.</p>
  <p class="verse" id="Gen.31.34"><sup><a href="#Gen.31.34" class="verse-number">34</a></sup> А Рахіль узяла божки, і вложила їх до сідла верблюда, та й сіла на них. І обмацав Лаван усього намета, і нічого не знайшов.</p>
  <p class="verse" id="Gen.31.35"><sup><a href="#Gen.31.35" class="verse-number">35</a></sup> А вона сказала до батька свого: Нехай не палає гнів в очах батька мого, бо я не можу встати перед обличчям твоїм, бо в мене тепер звичайне жіноче. І перешукав він, та божків не знайшов.</p>
  <p class="verse" id="Gen.31.36"><sup><a href="#Gen.31.36" class="verse-number">36</a></sup> І запалав Яків гнівом, і сварився з Лаваном. І відповів Яків, і сказав до Лавана: Яка провина моя, який мій гріх, що ти гнався за мною,</p>
  <p class="verse" id="Gen.31.37"><sup><a href="#Gen.31.37" class="verse-number">37</a></sup> що ти обмацав усі мої речі? Що ти знайшов зо всіх речей свого дому, положи тут перед моїми братами і братами своїми, і нехай вони розсудять поміж нами двома.</p>
  <p class="verse" id="Gen.31.38"><sup><a href="#Gen.31.38" class="verse-number">38</a></sup> Я вже двадцять літ із тобою. Вівці твої та кози твої не мертвили свого плоду, а баранів отари твоєї я не їв.</p>
  <p class="verse" id="Gen.31.39"><sup><a href="#Gen.31.39" class="verse-number">39</a></sup> Розшарпаного диким звірем я не приносив до тебе, я сам ніс ту шкоду. Від мене домагався ти того, що було вкрадене вдень, і що було вкрадене вночі.</p>
  <p class="verse" id="Gen.31.40"><sup><a href="#Gen.31.40" class="verse-number">40</a></sup> Бувало, що вдень з'їдала мене спекота, а вночі паморозь, а мій сон мандрував від моїх очей.</p>
  <p class="verse" id="Gen.31.41"><sup><a href="#Gen.31.41" class="verse-number">41</a></sup> Таке мені двадцять літ у твоїм домі... Служив я тобі чотирнадцять літ за двох дочок твоїх, і шість літ за отару твою, а ти десять раз зміняв мені свою заплату!</p>
  <p class="verse" id="Gen.31.42"><sup><a href="#Gen.31.42" class="verse-number">42</a></sup> Коли б не був при мені Бог батька мого, Бог Авраамів, і не Той, Кого боїться Ісак, то тепер ти відіслав би мене впорожні!... Біду мою й труд рук моїх Бог бачив, і виказав це вчора вночі.</p>
  <p class="verse" id="Gen.31.43"><sup><a href="#Gen.31.43" class="verse-number">43</a></sup> І відповів Лаван і сказав до Якова: Дочки дочки мої, а діти мої діти, а отара моя отара, і все, що ти бачиш то моє. А дочкам моїм, що зроблю їм сьогодні, або їхнім дітям, що вони породили їх?</p>
  <p class="verse" id="Gen.31.44"><sup><a href="#Gen.31.44" class="verse-number">44</a></sup> А тепер ходи, я й ти вчинімо умову, і оце буде свідком поміж мною й поміж тобою.</p>
  <p class="verse" id="Gen.31.45"><sup><a href="#Gen.31.45" class="verse-number">45</a></sup> І взяв Яків каменя, і поставив його за пам'ятника.</p>
  <p class="verse" id="Gen.31.46"><sup><a href="#Gen.31.46" class="verse-number">46</a></sup> І сказав Яків браттям своїм: Назбирайте каміння. І назбирали каміння вони, та й зробили могилу, і їли там на тій могилі.</p>
  <p class="verse" id="Gen.31.47"><sup><a href="#Gen.31.47" class="verse-number">47</a></sup> І назвав її Лаван: Еґар-Сагадута, а Яків її назвав: Ґал-Ед.</p>
  <p class="verse" id="Gen.31.48"><sup><a href="#Gen.31.48" class="verse-number">48</a></sup> І промовив Лаван: Ця могила свідок між мною й між тобою сьогодні, тому то й названо ймення її: Ґал-Ед</p>
  <p class="verse" id="Gen.31.49"><sup><a href="#Gen.31.49" class="verse-number">49</a></sup> і Міцпа, бо сказав: Нехай дивиться Господь між мною й між тобою, коли ми розійдемося один від одного.</p>
  <p class="verse" id="Gen.31.50"><sup><a href="#Gen.31.50" class="verse-number">50</a></sup> Коли ти будеш кривдити дочок моїх, і коли візьмеш за жінок понад дочок моїх, то не людина з нами, а дивися Бог свідок між мною й між тобою!</p>
  <p class="verse" id="Gen.31.51"><sup><a href="#Gen.31.51" class="verse-number">51</a></sup> А Яків сказав до Лавана: Ось ця могила, й ось той пам'ятник, якого поставив я між собою й між тобою.</p>
  <p class="verse" id="Gen.31.52"><sup><a href="#Gen.31.52" class="verse-number">52</a></sup> Свідок ця могила, і свідок цей пам'ятник, що я не перейду цієї могили до тебе, і ти не перейдеш до мене цієї могили та цього пам'ятника на зле.</p>
  <p class="verse" id="Gen.31.53"><sup><a href="#Gen.31.53" class="verse-number">53</a></sup> Розсудить між нами Бог Авраамів і Бог Нахорів, Бог їхнього батька. І Яків присягнув Тим, Кого боїться його батько Ісак.</p>
  <p class="verse" id="Gen.31.54"><sup><a href="#Gen.31.54" class="verse-number">54</a></sup> І приніс Яків жертву на горі, і покликав братів своїх їсти хліб. І вони їли хліб і ночували на горі.</p>
  <p class="verse" id="Gen.31.55"><sup><a href="#Gen.31.55" class="verse-number">55</a></sup> (32-1) І встав Лаван рано вранці, і поцілував онуків своїх, і дочок своїх, і поблагословив їх. І пішов, та й вернувся Лаван до місця свого.</p>
  <h2>Chapter 32</h2>
  <p class="verse" id="Gen.32.1"><sup><a href="#Gen.32.1" class="verse-number">1</a></sup> (32-2) А Яків пішов на дорогу свою. І спіткали його Божі Анголи.</p>
  <p class="verse" id="Gen.32.2"><sup><a href="#Gen.32.2" class="verse-number">2</a></sup> (32-3) І Яків сказав, коли їх побачив: Це Божий табір! І він назвав ім'я тому місцю: Маханаїм.</p>
  <p class="verse" id="Gen.32.3"><sup><a href="#Gen.32.3" class="verse-number">3</a></sup> (32-4) І послав Яків послів перед собою до Ісава, брата свого, до землі Сеїр, до краю едомського.</p>
  <p class="verse" id="Gen.32.4"><sup><a href="#Gen.32.4" class="verse-number">4</a></sup> (32-5) І наказав їм, говорячи: Скажіть так моєму панові Ісавові: Так сказав раб твій Яків: Я мешкав з Лаваном, і задержався аж дотепер.</p>
  <p class="verse" id="Gen.32.5"><sup><a href="#Gen.32.5" class="verse-number">5</a></sup> (32-6) І маю я вола та осла, і отару, і раба, і невільницю. І я послав розказати панові моєму, щоб знайти милість в очах твоїх.</p>
  <p class="verse" id="Gen.32.6"><sup><a href="#Gen.32.6" class="verse-number">6</a></sup> (32-7) І вернулися посли до Якова, та й сказали: Ми прийшли були до брата твого до Ісава, а він також іде назустріч тобі, і чотири сотні людей з ним.</p>
  <p class="verse" id="Gen.32.7"><sup><a href="#Gen.32.7" class="verse-number">7</a></sup> (32-8) І Яків сильно злякався, і був затурбований. І він поділив народ, що був з ним, і дрібну та велику худобу, і верблюди на два табори.</p>
  <p class="verse" id="Gen.32.8"><sup><a href="#Gen.32.8" class="verse-number">8</a></sup> (32-9) І сказав: Коли прийде Ісав до табору одного, і розіб'є його, то вціліє позосталий табір.</p>
  <p class="verse" id="Gen.32.9"><sup><a href="#Gen.32.9" class="verse-number">9</a></sup> (32-10) І Яків промовив: Боже батька мого Авраама, і Боже батька мого Ісака, Господи, що сказав Ти мені: Вернися до Краю свого, і до місця свого народження, і Я зроблю тобі добре.</p>
  <p class="verse" id="Gen.32.10"><sup><a href="#Gen.32.10" class="verse-number">10</a></sup> (32-11) Я не вартий усіх отих милостей, і всієї вірности, яку Ти чинив був Своєму рабові, бо з самою своєю палицею перейшов я був цей Йордан, а тепер я стався на два табори.</p>
  <p class="verse" id="Gen.32.11"><sup><a href="#Gen.32.11" class="verse-number">11</a></sup> (32-12) Збережи ж мене від руки мого брата, від руки Ісава, бо боюсь я його, щоб він не прийшов та не побив мене і матері з дітьми.</p>
  <p class="verse" id="Gen.32.12"><sup><a href="#Gen.32.12" class="verse-number">12</a></sup> (32-13) А Ти ж був сказав: Учинити добро учиню я з тобою добро; а нащадки твої покладу, як той морський пісок, що його не злічити через безліч.</p>
  <p class="verse" id="Gen.32.13"><sup><a href="#Gen.32.13" class="verse-number">13</a></sup> (32-14) І він переночував там тієї ночі, і взяв із того, що під руку прийшло, дар для Ісава, брата свого:</p>
  <p class="verse" id="Gen.32.14"><sup><a href="#Gen.32.14" class="verse-number">14</a></sup> (32-15) кіз двісті, і козлів двадцятеро, овець двісті, і баранів двадцятеро,</p>
  <p class="verse" id="Gen.32.15"><sup><a href="#Gen.32.15" class="verse-number">15</a></sup> (32-16) верблюдиць дійних та їх жереб'ят тридцятеро, корів сорок, а биків десятеро, ослиць двадцятеро, а ослят десятеро.</p>
  <p class="verse" id="Gen.32.16"><sup><a href="#Gen.32.16" class="verse-number">16</a></sup> (32-17) І дав до рук рабів своїх кожне стадо окремо. І сказав він до рабів своїх: Ідіть передо мною, і позоставте відстань поміж стадом і стадом.</p>
  <p class="verse" id="Gen.32.17"><sup><a href="#Gen.32.17" class="verse-number">17</a></sup> (32-18) І він наказав першому, кажучи: Коли спіткає тебе Ісав, брат мій, і запитає тебе так: Чий ти, і куди ти йдеш, і чиє те, що перед тобою?</p>
  <p class="verse" id="Gen.32.18"><sup><a href="#Gen.32.18" class="verse-number">18</a></sup> (32-19) то скажеш: Раба твого Якова це подарунок, посланий панові моєму Ісавові. А ото й він сам за нами.</p>
  <p class="verse" id="Gen.32.19"><sup><a href="#Gen.32.19" class="verse-number">19</a></sup> (32-20) І наказав він і другому, і третьому, також усім, що йшли за стадами, говорячи: Таким словом будете говорити до Ісава, коли ви знайдете його,</p>
  <p class="verse" id="Gen.32.20"><sup><a href="#Gen.32.20" class="verse-number">20</a></sup> (32-21) і скажете: Ось і раб твій Яків за нами, бо він сказав: Нехай я вблагаю його оцим дарунком, що йде передо мною, а потім побачу обличчя його, може він підійме обличчя моє.</p>
  <p class="verse" id="Gen.32.21"><sup><a href="#Gen.32.21" class="verse-number">21</a></sup> (32-22) І йшов подарунок перед ним, а він ночував тієї ночі в таборі.</p>
  <p class="verse" id="Gen.32.22"><sup><a href="#Gen.32.22" class="verse-number">22</a></sup> (32-23) І встав він тієї ночі, і взяв обидві жінки свої, і обидві невільниці свої та одинадцятеро дітей своїх, і перейшов брід Яббок.</p>
  <p class="verse" id="Gen.32.23"><sup><a href="#Gen.32.23" class="verse-number">23</a></sup> (32-24) І він узяв їх, і перепровадив через потік, і перепровадив те, що в нього було.</p>
  <p class="verse" id="Gen.32.24"><sup><a href="#Gen.32.24" class="verse-number">24</a></sup> (32-25) І зостався Яків сам. І боровся з ним якийсь Муж, аж поки не зійшла досвітня зоря.</p>
  <p class="verse" id="Gen.32.25"><sup><a href="#Gen.32.25" class="verse-number">25</a></sup> (32-26) І Він побачив, що не подужає його, і доторкнувся до суглобу стегна його. І звихнувся суглоб стегна Якова, як він боровся з Ним.</p>
  <p class="verse" id="Gen.32.26"><sup><a href="#Gen.32.26" class="verse-number">26</a></sup> (32-27) І промовив: Пусти Мене, бо зійшла досвітня зоря. А той відказав: Не пущу Тебе, коли не поблагословиш мене.</p>
  <p class="verse" id="Gen.32.27"><sup><a href="#Gen.32.27" class="verse-number">27</a></sup> (32-28) І промовив до нього: Як твоє ймення? Той відказав: Яків.</p>
  <p class="verse" id="Gen.32.28"><sup><a href="#Gen.32.28" class="verse-number">28</a></sup> (32-29) І сказав: Не Яків буде називатися вже ймення твоє, але Ізраїль, бо ти боровся з Богом та з людьми, і подужав.</p>
  <p class="verse" id="Gen.32.29"><sup><a href="#Gen.32.29" class="verse-number">29</a></sup> (32-30) І запитав Яків і сказав: Скажи ж Ім'я Своє. А Той відказав: Пощо питаєш про Ймення Моє? І Він поблагословив його там.</p>
  <p class="verse" id="Gen.32.30"><sup><a href="#Gen.32.30" class="verse-number">30</a></sup> (32-31) І назвав Яків ім'я того місця: Пенуїл, бо бачив був Бога лицем у лице, та збереглася душа моя.</p>
  <p class="verse" id="Gen.32.31"><sup><a href="#Gen.32.31" class="verse-number">31</a></sup> (32-32) І засвітило йому сонце, коли він перейшов Пенуїл. І він кульгав на своє стегно.</p>
  <p class="verse" id="Gen.32.32"><sup><a href="#Gen.32.32" class="verse-number">32</a></sup> (32-33) Тому не їдять Ізраїлеві сини жили стегна, що на суглобі стегна, аж до сьогодні, бо Він доторкнувся був до стегна Якового, жили стегна.</p>
  <h2>Chapter 33</h2>
  <p class="verse" id="Gen.33.1"><sup><a href="#Gen.33.1" class="verse-number">1</a></sup> І звів Яків очі свої, та й побачив, аж ось іде Ісав, а з ним чотири сотні людей. І він поділив своїх дітей на Лію, і на Рахіль, і на обох невільниць своїх.</p>
  <p class="verse" id="Gen.33.2"><sup><a href="#Gen.33.2" class="verse-number">2</a></sup> І поставив він тих невільниць і дітей їх напереді, а Лію й дітей її передостанніми, а Рахіль та Йосипа останніми.</p>
  <p class="verse" id="Gen.33.3"><sup><a href="#Gen.33.3" class="verse-number">3</a></sup> А сам пішов перед ними, і вклонився до землі сім раз, аж поки підійшов до брата свого.</p>
  <p class="verse" id="Gen.33.4"><sup><a href="#Gen.33.4" class="verse-number">4</a></sup> І побіг Ісав назустріч йому, і обняв його, і впав на шию йому, і цілував його. І вони заплакали.</p>
  <p class="verse" id="Gen.33.5"><sup><a href="#Gen.33.5" class="verse-number">5</a></sup> І звів свої очі Ісав, і побачив жінок та дітей. І сказав: Хто то такі? А той відказав: Діти, якими обдарував Бог твого раба.</p>
  <p class="verse" id="Gen.33.6"><sup><a href="#Gen.33.6" class="verse-number">6</a></sup> І підійшли сюди невільниці, і їхні діти, та й вклонилися.</p>
  <p class="verse" id="Gen.33.7"><sup><a href="#Gen.33.7" class="verse-number">7</a></sup> І підійшла також Лія та діти її, і вклонилися, а потім підійшов Йосип і Рахіль, та й вклонилися.</p>
  <p class="verse" id="Gen.33.8"><sup><a href="#Gen.33.8" class="verse-number">8</a></sup> І сказав Ісав: А що це за цілий табір той, що я спіткав? А той відказав: Щоб знайти милість в очах мого пана.</p>
  <p class="verse" id="Gen.33.9"><sup><a href="#Gen.33.9" class="verse-number">9</a></sup> А Ісав сказав: Я маю багато, мій брате, твоє нехай буде тобі.</p>
  <p class="verse" id="Gen.33.10"><sup><a href="#Gen.33.10" class="verse-number">10</a></sup> А Яків сказав: Ні ж бо! Коли я знайшов милість в очах твоїх, то візьми дарунка мого з моєї руки. Бож я побачив обличчя твоє, ніби побачив Боже лице, і ти собі уподобав мене.</p>
  <p class="verse" id="Gen.33.11"><sup><a href="#Gen.33.11" class="verse-number">11</a></sup> Візьми ж благословення моє, що припроваджене тобі, бо Бог був милостивий до мене, та й маю я все. І благав він його, і той узяв.</p>
  <p class="verse" id="Gen.33.12"><sup><a href="#Gen.33.12" class="verse-number">12</a></sup> І промовив Ісав: Рушаймо й ходім, а я піду обік тебе.</p>
  <p class="verse" id="Gen.33.13"><sup><a href="#Gen.33.13" class="verse-number">13</a></sup> А той відказав: Пан мій знає, що діти молоді, а дрібна та велика худоба в мене дійні. Коли погнати їх один день, то вигине вся отара.</p>
  <p class="verse" id="Gen.33.14"><sup><a href="#Gen.33.14" class="verse-number">14</a></sup> Нехай же піде пан мій перед очима свого раба, а я піду поволі за ногою скотини, що передо мною, і за ногою дітей, аж поки не прийду до пана свого до Сеїру.</p>
  <p class="verse" id="Gen.33.15"><sup><a href="#Gen.33.15" class="verse-number">15</a></sup> І промовив Ісав: Позоставлю ж з тобою трохи з людей, що зо мною. А той відказав: Пощо знаходжу я таку милість в очах свого пана?.</p>
  <p class="verse" id="Gen.33.16"><sup><a href="#Gen.33.16" class="verse-number">16</a></sup> І вернувся того дня Ісав на дорогу свою до Сеїру.</p>
  <p class="verse" id="Gen.33.17"><sup><a href="#Gen.33.17" class="verse-number">17</a></sup> А Яків подався до Суккоту, і збудував собі хату, а для худоби своєї поробив курені, тому назвав ім'я тому місцю: Суккот.</p>
  <p class="verse" id="Gen.33.18"><sup><a href="#Gen.33.18" class="verse-number">18</a></sup> І Яків, коли він прийшов із Падану арамейського, прибув спокійно до міста Сихем у Краї ханаанському, і розтаборився перед містом.</p>
  <p class="verse" id="Gen.33.19"><sup><a href="#Gen.33.19" class="verse-number">19</a></sup> І купив він кусок поля, де розклав намета свого, з руки синів Гамора, батька Сихема, за сто срібняків.</p>
  <p class="verse" id="Gen.33.20"><sup><a href="#Gen.33.20" class="verse-number">20</a></sup> І поставив там жертівника, і назвав його: Ел-Елогей-Ізраїль.</p>
  <h2>Chapter 34</h2>
  <p class="verse" id="Gen.34.1"><sup><a href="#Gen.34.1" class="verse-number">1</a></sup> І вийшла була Діна, дочка Лії, яка вродила її Якову, щоб подивитися на дочок того краю.</p>
  <p class="verse" id="Gen.34.2"><sup><a href="#Gen.34.2" class="verse-number">2</a></sup> І побачив її Сихем, син Гамора хівеянина, начальника того краю, і взяв її, і лежав із нею, і збезчестив її.</p>
  <p class="verse" id="Gen.34.3"><sup><a href="#Gen.34.3" class="verse-number">3</a></sup> І пригорнулася душа його до Діни, дочки Якової, і покохав він дівчину, і говорив до серця дівочого.</p>
  <p class="verse" id="Gen.34.4"><sup><a href="#Gen.34.4" class="verse-number">4</a></sup> І сказав Сихем до Гамора, батька свого, говорячи: Візьми те дівча за жінку для мене!</p>
  <p class="verse" id="Gen.34.5"><sup><a href="#Gen.34.5" class="verse-number">5</a></sup> А Яків почув, що той збезчестив Діну, дочку його, а сини його були з худобою його на полі. І мовчав Яків, аж поки прибули вони.</p>
  <p class="verse" id="Gen.34.6"><sup><a href="#Gen.34.6" class="verse-number">6</a></sup> І вийшов Гамор, Сихемів батько, до Якова, щоб поговорити з ним.</p>
  <p class="verse" id="Gen.34.7"><sup><a href="#Gen.34.7" class="verse-number">7</a></sup> І прийшли сини Яковові з поля, коли почули, і засмутились ці люди, і сильно запалав їхній гнів, бо той ганьбу зробив в Ізраїлі тим, що лежав із дочкою Якова, а так не робиться.</p>
  <p class="verse" id="Gen.34.8"><sup><a href="#Gen.34.8" class="verse-number">8</a></sup> А Гамор говорив з ними, кажучи: Син мій Сихем, запрагла душа його вашої дочки. Дайте ж її йому за жінку!</p>
  <p class="verse" id="Gen.34.9"><sup><a href="#Gen.34.9" class="verse-number">9</a></sup> І посвоячтеся з нами, дайте нам ваші дочки, а наші дочки візьміть собі.</p>
  <p class="verse" id="Gen.34.10"><sup><a href="#Gen.34.10" class="verse-number">10</a></sup> І осядьтеся з нами, а цей край буде перед вами. Сидіть і перемандруйте його, і набувайте на власність у нім.</p>
  <p class="verse" id="Gen.34.11"><sup><a href="#Gen.34.11" class="verse-number">11</a></sup> І промовив Сихем до батька її та до братів її: Нехай я знайду милість у ваших очах, і що ви скажете мені я дам.</p>
  <p class="verse" id="Gen.34.12"><sup><a href="#Gen.34.12" class="verse-number">12</a></sup> Сильно побільшіть на мене віно та дарунок, а я дам, як мені скажете, та тільки дайте мені дівчину за жінку!</p>
  <p class="verse" id="Gen.34.13"><sup><a href="#Gen.34.13" class="verse-number">13</a></sup> І відповіли сини Якова Сихемові та Гаморові, батькові його, підступом, сказали, бо він збезчестив Діну, сестру їх.</p>
  <p class="verse" id="Gen.34.14"><sup><a href="#Gen.34.14" class="verse-number">14</a></sup> І сказали до них: Ми не можемо зробити тієї речі, видати сестру нашу чоловікові, що має крайню плоть, бо то ганьба для нас.</p>
  <p class="verse" id="Gen.34.15"><sup><a href="#Gen.34.15" class="verse-number">15</a></sup> Ми тільки за те прихилимось до вас, коли ви станете, як ми, щоб у вас був обрізаний кожний чоловічої статі.</p>
  <p class="verse" id="Gen.34.16"><sup><a href="#Gen.34.16" class="verse-number">16</a></sup> І дамо вам своїх дочок, а ваших дочок візьмемо собі, й осядемось із вами, і станемо одним народом.</p>
  <p class="verse" id="Gen.34.17"><sup><a href="#Gen.34.17" class="verse-number">17</a></sup> А коли ви не послухаєте нас, щоб обрізатися, то ми візьмемо свої дочки, та й підемо.</p>
  <p class="verse" id="Gen.34.18"><sup><a href="#Gen.34.18" class="verse-number">18</a></sup> І їхні слова були добрі в очах Гамора та в очах Сихема, сина Гаморового.</p>
  <p class="verse" id="Gen.34.19"><sup><a href="#Gen.34.19" class="verse-number">19</a></sup> І не загаявся юнак той учинити ту річ, бо полюбив дочку Якова. А він був найповажніший у всім домі батька свого.</p>
  <p class="verse" id="Gen.34.20"><sup><a href="#Gen.34.20" class="verse-number">20</a></sup> І прибув Гамор та Сихем, син його, до брами міста, і промовили до людей свого міста, говорячи:</p>
  <p class="verse" id="Gen.34.21"><sup><a href="#Gen.34.21" class="verse-number">21</a></sup> Ці люди вони приязні до нас, і нехай осядуть у краю, і нехай перемандрують його, а цей край ось розлогий перед ними. Дочок їхніх візьмімо собі за жінок, а наших дочок даймо їм.</p>
  <p class="verse" id="Gen.34.22"><sup><a href="#Gen.34.22" class="verse-number">22</a></sup> Тільки за це прихиляться до нас ці люди, щоб сидіти з нами, і щоб стати одним народом, коли в нас буде обрізаний кожен чоловічої статі, як і вони обрізані.</p>
  <p class="verse" id="Gen.34.23"><sup><a href="#Gen.34.23" class="verse-number">23</a></sup> Отара їхня, і майно їхнє, і вся їхня худоба хіба не наші вони? Тільки прихилімося до них, і нехай вони осядуть із нами.</p>
  <p class="verse" id="Gen.34.24"><sup><a href="#Gen.34.24" class="verse-number">24</a></sup> І послухали Гамора та Сихема, сина його, усі, хто виходив з брами його міста. І були обрізані всі чоловічої статі, усі, хто виходив з брами міста його.</p>
  <p class="verse" id="Gen.34.25"><sup><a href="#Gen.34.25" class="verse-number">25</a></sup> І сталося третього дня, коли вони хворі були, то два сини Яковові, Симеон і Левій, брати Дінині, взяли кожен меча свого, і безпечно напали на місто, і повбивали всіх чоловіків.</p>
  <p class="verse" id="Gen.34.26"><sup><a href="#Gen.34.26" class="verse-number">26</a></sup> Також Гамора й Сихема, сина його, забили мечем, і забрали Діну з дому Сихемового, та й вийшли.</p>
  <p class="verse" id="Gen.34.27"><sup><a href="#Gen.34.27" class="verse-number">27</a></sup> Сини Якова напали на трупи, і пограбували місто за те, що вони збезчестили їхню сестру.</p>
  <p class="verse" id="Gen.34.28"><sup><a href="#Gen.34.28" class="verse-number">28</a></sup> Забрали дрібну й велику худобу їх, і осли їх, і що було в місці, і що на полі,</p>
  <p class="verse" id="Gen.34.29"><sup><a href="#Gen.34.29" class="verse-number">29</a></sup> і ввесь маєток їхній, і всіх їхніх дітей, і їхніх жінок забрали в неволю, і пограбували все, що де в домі було.</p>
  <p class="verse" id="Gen.34.30"><sup><a href="#Gen.34.30" class="verse-number">30</a></sup> І сказав Яків до Симеона й до Левія: Ви зробили мене нещасливим, бо зробили мене зненавидженим у мешканців цього краю, у ханаанеянина й периззеянина. Ми люди нечисленні, а вони зберуться на мене, та й поб'ють мене, і буду знищений я та мій дім.</p>
  <p class="verse" id="Gen.34.31"><sup><a href="#Gen.34.31" class="verse-number">31</a></sup> А вони відказали: Чи він мав би зробити нашу сестру блудницею?</p>
  <h2>Chapter 35</h2>
  <p class="verse" id="Gen.35.1"><sup><a href="#Gen.35.1" class="verse-number">1</a></sup> І сказав Бог до Якова: Уставай, вийди до Бет-Елу, і там осядься, і зроби там жертівника Богові, що явився тобі, як ти втікав був перед Ісавом, братом своїм.</p>
  <p class="verse" id="Gen.35.2"><sup><a href="#Gen.35.2" class="verse-number">2</a></sup> І сказав Яків до дому свого, до всіх, хто був із ним: Усуньте чужинних богів, які є серед вас, і очистьтеся, і змініть свою одіж.</p>
  <p class="verse" id="Gen.35.3"><sup><a href="#Gen.35.3" class="verse-number">3</a></sup> І встаньмо, і підім до Бет-Елу, і зроблю я там жертівника Богові, що відповів мені в день мого утиску, і був зо мною в дорозі, якою ходив я.</p>
  <p class="verse" id="Gen.35.4"><sup><a href="#Gen.35.4" class="verse-number">4</a></sup> І вони віддали Якову всіх чужинних богів, що були в їх руках, і сережки, що в їхніх ушах, а Яків сховав їх під дубом, що перед Сихемом.</p>
  <p class="verse" id="Gen.35.5"><sup><a href="#Gen.35.5" class="verse-number">5</a></sup> І вирушили вони. І великий жах обгорнув ті міста, що навколо них, і вони не гналися за синами Якова.</p>
  <p class="verse" id="Gen.35.6"><sup><a href="#Gen.35.6" class="verse-number">6</a></sup> І прибув Яків до Лузу, що в землі ханаанській, цебто до Бет-Елу, він і ввесь народ, що був з ним.</p>
  <p class="verse" id="Gen.35.7"><sup><a href="#Gen.35.7" class="verse-number">7</a></sup> І збудував він там жертівника, та й назвав те місце: Ел Бет-Ел, бо там явився йому Бог, коли він утікав перед своїм братом.</p>
  <p class="verse" id="Gen.35.8"><sup><a href="#Gen.35.8" class="verse-number">8</a></sup> І вмерла Девора, мамка Ревеки, і була похована нижче Бет-Елу під дубом, а він назвав ім'я йому: Аллон-Бахут.</p>
  <p class="verse" id="Gen.35.9"><sup><a href="#Gen.35.9" class="verse-number">9</a></sup> І ще явився Бог до Якова, коли він прийшов був із Падану арамейського, і поблагословив його.</p>
  <p class="verse" id="Gen.35.10"><sup><a href="#Gen.35.10" class="verse-number">10</a></sup> І сказав йому Бог: Ім'я твоє Яків. Не буде вже кликатися ім'я твоє Яків, але Ізраїль буде ім'я твоє. І назвав ім'я йому: Ізраїль.</p>
  <p class="verse" id="Gen.35.11"><sup><a href="#Gen.35.11" class="verse-number">11</a></sup> І сказав йому Бог: Я Бог Всемогутній! Плодися й розмножуйся, народ і громада народів буде з тебе, і царі вийдуть із стегон твоїх.</p>
  <p class="verse" id="Gen.35.12"><sup><a href="#Gen.35.12" class="verse-number">12</a></sup> А той Край, що я дав його Авраамові та Ісакові, дам його тобі, і нащадку твоєму по тобі дам Я той Край.</p>
  <p class="verse" id="Gen.35.13"><sup><a href="#Gen.35.13" class="verse-number">13</a></sup> І вознісся Бог з-понад нього в місці, де з ним говорив.</p>
  <p class="verse" id="Gen.35.14"><sup><a href="#Gen.35.14" class="verse-number">14</a></sup> І поставив Яків пам'ятника на тому місці, де Він говорив з ним, пам'ятника кам'яного, і вилив на нього винне лиття, і полив його оливою.</p>
  <p class="verse" id="Gen.35.15"><sup><a href="#Gen.35.15" class="verse-number">15</a></sup> І назвав Яків ім'я місцю, що там говорив із ним Бог: Бет-Ел.</p>
  <p class="verse" id="Gen.35.16"><sup><a href="#Gen.35.16" class="verse-number">16</a></sup> І він рушив із Бет-Елу. І була ще ківра землі до Ефрати, а Рахіль породила, і були важкі її пологи.</p>
  <p class="verse" id="Gen.35.17"><sup><a href="#Gen.35.17" class="verse-number">17</a></sup> І сталося, коли важкі були її пологи, то сказала їй баба-сповитуха: Не бійся, бо й це тобі син.</p>
  <p class="verse" id="Gen.35.18"><sup><a href="#Gen.35.18" class="verse-number">18</a></sup> І сталося, коли виходила душа її, бо вмирала вона, то назвала ім'я йому: Бен-Оні, а його батько назвав його: Веніямин.</p>
  <p class="verse" id="Gen.35.19"><sup><a href="#Gen.35.19" class="verse-number">19</a></sup> І вмерла Рахіль, і була похована на дорозі до Ефрати, це є Віфлеєм.</p>
  <p class="verse" id="Gen.35.20"><sup><a href="#Gen.35.20" class="verse-number">20</a></sup> І поставив Яків пам'ятника на гробі її, це надгробний пам'ятник Рахілі аж до сьогодні.</p>
  <p class="verse" id="Gen.35.21"><sup><a href="#Gen.35.21" class="verse-number">21</a></sup> І рушив Ізраїль, і розтягнув намета свого далі до Міґдал-Едеру.</p>
  <p class="verse" id="Gen.35.22"><sup><a href="#Gen.35.22" class="verse-number">22</a></sup> І сталося, коли Ізраїль перебував у тім краї, то Рувим пішов і ліг із Білгою, наложницею батька свого. І почув Ізраїль, і було це злим йому. А в Якова було дванадцятеро синів.</p>
  <p class="verse" id="Gen.35.23"><sup><a href="#Gen.35.23" class="verse-number">23</a></sup> Сини Ліїні: перворідний Якова Рувим, і Симеон, і Левій, і Юда, і Іссахар, і Завулон.</p>
  <p class="verse" id="Gen.35.24"><sup><a href="#Gen.35.24" class="verse-number">24</a></sup> Сини Рахілині: Йосип і Веніямин.</p>
  <p class="verse" id="Gen.35.25"><sup><a href="#Gen.35.25" class="verse-number">25</a></sup> А сини Білги, невільниці Рахілиної: Дан і Нефталим.</p>
  <p class="verse" id="Gen.35.26"><sup><a href="#Gen.35.26" class="verse-number">26</a></sup> А сини Зілпи, невільниці Ліїної: Ґад і Асир. Оце сини Якова, що йому народжено в Падані арамейському.</p>
  <p class="verse" id="Gen.35.27"><sup><a href="#Gen.35.27" class="verse-number">27</a></sup> І прибув Яків до Ісака, свого батька, до Мамре, до Кир'ят-Арби, цебто Хеврону, що там жив Авраам та Ісак.</p>
  <p class="verse" id="Gen.35.28"><sup><a href="#Gen.35.28" class="verse-number">28</a></sup> І були Ісакові дні сто літ і вісімдесят літ.</p>
  <p class="verse" id="Gen.35.29"><sup><a href="#Gen.35.29" class="verse-number">29</a></sup> І впокоївся Ісак та й помер, і прилучився до своєї рідні, старий та нажившись. І поховали його Ісав та Яків, сини його.</p>
  <h2>Chapter 36</h2>
  <p class="verse" id="Gen.36.1"><sup><a href="#Gen.36.1" class="verse-number">1</a></sup> А оце нащадки Ісава, цебто Едома.</p>
  <p class="verse" id="Gen.36.2"><sup><a href="#Gen.36.2" class="verse-number">2</a></sup> Ісав узяв жінок своїх з дочок ханаанських, Аду, дочку Елона хіттеянина, та Оголіваму, дочку Ани, дочку Ців'она хівеянина,</p>
  <p class="verse" id="Gen.36.3"><sup><a href="#Gen.36.3" class="verse-number">3</a></sup> та Босмат, дочку Ізмаїлову, сестру Невайотову.</p>
  <p class="verse" id="Gen.36.4"><sup><a href="#Gen.36.4" class="verse-number">4</a></sup> І породила Ада Ісавові Еліфаза, а Босмат породила Реуїла,</p>
  <p class="verse" id="Gen.36.5"><sup><a href="#Gen.36.5" class="verse-number">5</a></sup> а Оголівама породила Суша, і Ялама, і Кораха. Оце сини Ісавові, що були йому народжені в ханаанській землі.</p>
  <p class="verse" id="Gen.36.6"><sup><a href="#Gen.36.6" class="verse-number">6</a></sup> І взяв Ісав жінок своїх, і синів своїх, і дочок своїх, і всі душі дому свого, і худобу свою, і все стадо своє, і все своє майно, що набув у ханаанській землі, та й пішов до Краю від обличчя Якова, брата свого,</p>
  <p class="verse" id="Gen.36.7"><sup><a href="#Gen.36.7" class="verse-number">7</a></sup> бо маєток їх був більший, щоб пробувати їм разом, і край їх часового замешкання не міг вмістити їх через їхню худобу.</p>
  <p class="verse" id="Gen.36.8"><sup><a href="#Gen.36.8" class="verse-number">8</a></sup> І осівся Ісав на горі Сеїр, Ісав він Едом.</p>
  <p class="verse" id="Gen.36.9"><sup><a href="#Gen.36.9" class="verse-number">9</a></sup> А оце нащадки Ісава, батька Едому на горі Сеїр.</p>
  <p class="verse" id="Gen.36.10"><sup><a href="#Gen.36.10" class="verse-number">10</a></sup> Оце ймення синів Ісавових: Еліфаз, син Ади, жінки Ісавової, Реуїл, син Босмати, Ісавової жінки.</p>
  <p class="verse" id="Gen.36.11"><sup><a href="#Gen.36.11" class="verse-number">11</a></sup> А сини Еліфазові були: Теман, Омар, Цефо, і Ґатам, і Кеназ.</p>
  <p class="verse" id="Gen.36.12"><sup><a href="#Gen.36.12" class="verse-number">12</a></sup> А Тимна була наложниця Еліфаза, Ісавового сина, і породила вона Еліфазові Амалика. Оце сини Ади, Ісавової жінки.</p>
  <p class="verse" id="Gen.36.13"><sup><a href="#Gen.36.13" class="verse-number">13</a></sup> А оце сини Реуїлові: Нагат і Зера, Шамма й Мізза. Оце сини Босмати, Ісавової жінки.</p>
  <p class="verse" id="Gen.36.14"><sup><a href="#Gen.36.14" class="verse-number">14</a></sup> А оці були сини Оголівами, дочки Ани, дочки Ців'она, Ісавової жінки, і вродила вона Ісаву, Єуша, і Ялама, і Корея.</p>
  <p class="verse" id="Gen.36.15"><sup><a href="#Gen.36.15" class="verse-number">15</a></sup> А оце провідники Ісавових синів. Сини Еліфаза, Ісавового перворідного: провідник Теман, провідник Омар, провідник Цефо, провідник Кеназ,</p>
  <p class="verse" id="Gen.36.16"><sup><a href="#Gen.36.16" class="verse-number">16</a></sup> провідник Корей, провідник Ґатам, провідник Амалик. Оце провідники Еліфаза в краю Едома, оце сини Ади.</p>
  <p class="verse" id="Gen.36.17"><sup><a href="#Gen.36.17" class="verse-number">17</a></sup> А оце сини Реуїла, Ісавового сина: провідник Нагат, провідник Зерах, провідник Шамма, провідник Мізза. Оце провідники Реуїлові в краю едомському, оце сини Босмати, Ісавової жінки.</p>
  <p class="verse" id="Gen.36.18"><sup><a href="#Gen.36.18" class="verse-number">18</a></sup> А оце сини Оголівами, жінки Ісава: провідник Еуш, провідник Ялам, провідник Корей, оце провідники Оголівами, дочки Ани, Ісавової жінки.</p>
  <p class="verse" id="Gen.36.19"><sup><a href="#Gen.36.19" class="verse-number">19</a></sup> Оце сини Ісава, цебто Едома, і оце їхні провідники.</p>
  <p class="verse" id="Gen.36.20"><sup><a href="#Gen.36.20" class="verse-number">20</a></sup> Оце сини Сеїра, хореянина, мешканці цієї землі: Лотан і Шовал, і Ців'он, і Ана,</p>
  <p class="verse" id="Gen.36.21"><sup><a href="#Gen.36.21" class="verse-number">21</a></sup> і Дішон, і Ецев, і Дішан, оце провідники хореянина, сини Сеїру, краю едомського.</p>
  <p class="verse" id="Gen.36.22"><sup><a href="#Gen.36.22" class="verse-number">22</a></sup> А сини Лотана були: Хорі й Гемам, а Лотанова сестра Тимна.</p>
  <p class="verse" id="Gen.36.23"><sup><a href="#Gen.36.23" class="verse-number">23</a></sup> А оце сини Шовалові: Алван і Манахат, і Евал, Шефо, і Онам.</p>
  <p class="verse" id="Gen.36.24"><sup><a href="#Gen.36.24" class="verse-number">24</a></sup> А ото сини Ців'онові: і Айя, і Ана, той Ана, що знайшов був в пустині гарячі джерела, коли пас осли Ців'она, свого батька.</p>
  <p class="verse" id="Gen.36.25"><sup><a href="#Gen.36.25" class="verse-number">25</a></sup> А оце діти Ани: Дішон, і Оголівама, дочка Ани.</p>
  <p class="verse" id="Gen.36.26"><sup><a href="#Gen.36.26" class="verse-number">26</a></sup> А оце сини Дішонові: Хемдан, і Ешбан, і Ітран, і Керан.</p>
  <p class="verse" id="Gen.36.27"><sup><a href="#Gen.36.27" class="verse-number">27</a></sup> Ото сини Ецера: Білган, і Зааван, і Акан.</p>
  <p class="verse" id="Gen.36.28"><sup><a href="#Gen.36.28" class="verse-number">28</a></sup> Оце сини Дішана: Уц і Аран.</p>
  <p class="verse" id="Gen.36.29"><sup><a href="#Gen.36.29" class="verse-number">29</a></sup> Оце провідники хореянина: провідник Лотан, провідник Шовал, провідник Ців'он, провідник Ана,</p>
  <p class="verse" id="Gen.36.30"><sup><a href="#Gen.36.30" class="verse-number">30</a></sup> провідник Дішон, провідник Ецер, провідник Дішан, оце провідники хореянина за їхніми провідниками в краї Сеїр.</p>
  <p class="verse" id="Gen.36.31"><sup><a href="#Gen.36.31" class="verse-number">31</a></sup> А оце царі, що царювали в краю Едома перед царюванням царя в синів Ізраїлевих.</p>
  <p class="verse" id="Gen.36.32"><sup><a href="#Gen.36.32" class="verse-number">32</a></sup> І царював в Едомі Бела, син Беора, а ймення його міста Дінгава.</p>
  <p class="verse" id="Gen.36.33"><sup><a href="#Gen.36.33" class="verse-number">33</a></sup> І вмер Бела, і зацарював замість нього Йовав, син Зераха з Боцри.</p>
  <p class="verse" id="Gen.36.34"><sup><a href="#Gen.36.34" class="verse-number">34</a></sup> І вмер Йовав, і зацарював замість нього Хушам із землі теманіянина.</p>
  <p class="verse" id="Gen.36.35"><sup><a href="#Gen.36.35" class="verse-number">35</a></sup> І вмер Хушам, і зацарював замість нього Гадад, син Бедада, що побив мідіян на полі Моава, а ймення його міста Авіт.</p>
  <p class="verse" id="Gen.36.36"><sup><a href="#Gen.36.36" class="verse-number">36</a></sup> І вмер Гадад, і зацарював замість нього Самла з Машеку.</p>
  <p class="verse" id="Gen.36.37"><sup><a href="#Gen.36.37" class="verse-number">37</a></sup> І вмер Самла, і зацарював замість нього Саул з Реховоту надрічного.</p>
  <p class="verse" id="Gen.36.38"><sup><a href="#Gen.36.38" class="verse-number">38</a></sup> І вмер Саул, і зацарював замість нього Баал-Ханан, син Ахборів.</p>
  <p class="verse" id="Gen.36.39"><sup><a href="#Gen.36.39" class="verse-number">39</a></sup> І вмер Баал-Ханан, син Ахборів, і зацарював замість нього Гадад, а ім'я його міста Пау, а ім'я його жінки Мегетав'іл, дочка Матреди, дочки Ме-Загава.</p>
  <p class="verse" id="Gen.36.40"><sup><a href="#Gen.36.40" class="verse-number">40</a></sup> А оце імена провідників Ісавових за їхніми родами, за місцями їх, їхніми іменами: провідник Тимна, провідник Алва, провідник Етет,</p>
  <p class="verse" id="Gen.36.41"><sup><a href="#Gen.36.41" class="verse-number">41</a></sup> провідник Оголівама, провідник Ела, провідник Пінон,</p>
  <p class="verse" id="Gen.36.42"><sup><a href="#Gen.36.42" class="verse-number">42</a></sup> провідник Кеназ, провідник Теман, провідник Мівцар,</p>
  <p class="verse" id="Gen.36.43"><sup><a href="#Gen.36.43" class="verse-number">43</a></sup> провідник Маґдіїл, провідник Ірам. Оце провідники Едома він же Ісав, батько Едому за їхніми оселями в краї їхнього володіння.</p>
  <h2>Chapter 37</h2>
  <p class="verse" id="Gen.37.1"><sup><a href="#Gen.37.1" class="verse-number">1</a></sup> І осівся Яків у Краї мешкання батька свого, в Краї ханаанському.</p>
  <p class="verse" id="Gen.37.2"><sup><a href="#Gen.37.2" class="verse-number">2</a></sup> Оце оповість про Якова. Йосип, віку сімнадцяти літ, пас, як юнак, отару з братами своїми, з синами Білги та з синами Зілпи, жінок батька свого. І Йосип доносив недобрі звістки про них до їхнього батька.</p>
  <p class="verse" id="Gen.37.3"><sup><a href="#Gen.37.3" class="verse-number">3</a></sup> А Ізраїль любив Йосипа над усіх синів своїх, бо він був у нього сином старости. І він справив йому квітчасте вбрання.</p>
  <p class="verse" id="Gen.37.4"><sup><a href="#Gen.37.4" class="verse-number">4</a></sup> І бачили його браття, що їх батько полюбив його над усіх братів його, і зненавиділи його, і не могли говорити з ним спокійно.</p>
  <p class="verse" id="Gen.37.5"><sup><a href="#Gen.37.5" class="verse-number">5</a></sup> І снився був Йосипові сон, і він розповів своїм браттям, а вони ще збільшили ненависть до нього.</p>
  <p class="verse" id="Gen.37.6"><sup><a href="#Gen.37.6" class="verse-number">6</a></sup> І сказав він до них: Послухайте но про той сон, що снився мені.</p>
  <p class="verse" id="Gen.37.7"><sup><a href="#Gen.37.7" class="verse-number">7</a></sup> А ото ми в'яжемо снопи серед поля, і ось мій сніп зачав уставати, та й став. І ось оточують ваші снопи, та й вклоняються снопові моєму.</p>
  <p class="verse" id="Gen.37.8"><sup><a href="#Gen.37.8" class="verse-number">8</a></sup> І сказали йому його браття: Чи справді ти будеш царювати над нами, чи теж справді ти будеш панувати над нами? І вони збільшили ненависть до нього через сни його та через слова його.</p>
  <p class="verse" id="Gen.37.9"><sup><a href="#Gen.37.9" class="verse-number">9</a></sup> І снився йому ще сон інший, і він оповів його братам своїм, та й сказав: Оце снився мені ще сон, і ось сонце та місяць та одинадцять зір вклоняються мені.</p>
  <p class="verse" id="Gen.37.10"><sup><a href="#Gen.37.10" class="verse-number">10</a></sup> І він розповів це батькові своєму та браттям своїм. І докорив йому батько його, та й промовив до нього: Що то за сон, що снився тобі? Чи справді прийдемо ми, я та мати твоя та брати твої, щоб уклонитися тобі до землі?</p>
  <p class="verse" id="Gen.37.11"><sup><a href="#Gen.37.11" class="verse-number">11</a></sup> І заздрили йому брати його, а батько його запам'ятав ці слова.</p>
  <p class="verse" id="Gen.37.12"><sup><a href="#Gen.37.12" class="verse-number">12</a></sup> І пішли брати його пасти отару свого батька в Сихем.</p>
  <p class="verse" id="Gen.37.13"><sup><a href="#Gen.37.13" class="verse-number">13</a></sup> І сказав Ізраїль до Йосипа: Таж брати твої пасуть у Сихемі! Іди ж, і я пошлю тебе до них! А той відказав йому: Ось я!</p>
  <p class="verse" id="Gen.37.14"><sup><a href="#Gen.37.14" class="verse-number">14</a></sup> І сказав він до нього: Піди но, побач стан братів твоїх і стан отари, та й дай мені відповідь. І він послав його з долини Хеврону, і той прибув до Сихему.</p>
  <p class="verse" id="Gen.37.15"><sup><a href="#Gen.37.15" class="verse-number">15</a></sup> І знайшов його один чоловік, а він ось блукає по полю. І запитав його той чоловік, кажучи: Чого ти шукаєш?</p>
  <p class="verse" id="Gen.37.16"><sup><a href="#Gen.37.16" class="verse-number">16</a></sup> А той відказав: Я шукаю братів своїх. Скажи ж мені, де вони випасають?</p>
  <p class="verse" id="Gen.37.17"><sup><a href="#Gen.37.17" class="verse-number">17</a></sup> І сказав той чоловік: Вони пішли звідси, бо я чув, як казали вони: Ходімо до Дотаїну. І пішов Йосип за своїми братами, і знайшов їх у Дотаїні.</p>
  <p class="verse" id="Gen.37.18"><sup><a href="#Gen.37.18" class="verse-number">18</a></sup> А вони побачили його здалека, і поки він наблизився до них, то змовлялися на нього, щоб убити його.</p>
  <p class="verse" id="Gen.37.19"><sup><a href="#Gen.37.19" class="verse-number">19</a></sup> І сказали вони один одному: Ось іде той сновидець!</p>
  <p class="verse" id="Gen.37.20"><sup><a href="#Gen.37.20" class="verse-number">20</a></sup> А тепер давайте вбиймо його, і вкиньмо його до однієї з ям, та й скажемо: Дикий звір з'їв його! І побачимо, що буде з його снами.</p>
  <p class="verse" id="Gen.37.21"><sup><a href="#Gen.37.21" class="verse-number">21</a></sup> І почув це Рувим, і визволив його з руки їхньої, і сказав: Не губімо душі його!</p>
  <p class="verse" id="Gen.37.22"><sup><a href="#Gen.37.22" class="verse-number">22</a></sup> І сказав до них Рувим: Не проливайте крови, киньте його до ями тієї, що в пустині, а руки не кладіть на нього, щоб визволити його з їхньої руки, щоб вернути його до батька його.</p>
  <p class="verse" id="Gen.37.23"><sup><a href="#Gen.37.23" class="verse-number">23</a></sup> І сталося, коли прийшов Йосип до братів своїх, то вони стягнули з Йосипа вбрання його, вбрання квітчасте, що на ньому було.</p>
  <p class="verse" id="Gen.37.24"><sup><a href="#Gen.37.24" class="verse-number">24</a></sup> І взяли його, та й кинули його до ями, а яма та порожня була, не було в ній води.</p>
  <p class="verse" id="Gen.37.25"><sup><a href="#Gen.37.25" class="verse-number">25</a></sup> І сіли вони попоїсти хліба. І звели вони очі свої та й побачили, ось караван ізмаїлітів іде з Ґілеаду, а верблюди їхні несуть пахощі, і бальзам, і ладан, іде він спровадити це до Єгипту.</p>
  <p class="verse" id="Gen.37.26"><sup><a href="#Gen.37.26" class="verse-number">26</a></sup> І сказав Юда до своїх братів: Яка користь, що вб'ємо нашого брата, і затаїмо його кров?</p>
  <p class="verse" id="Gen.37.27"><sup><a href="#Gen.37.27" class="verse-number">27</a></sup> Давайте продамо його ізмаїльтянам, і рука наша нехай не буде на ньому, бо він брат нам, він наше тіло. І послухалися брати його.</p>
  <p class="verse" id="Gen.37.28"><sup><a href="#Gen.37.28" class="verse-number">28</a></sup> І коли проходили мідіяніти, купці, то витягли й підняли Йосипа з ями. І продали Йосипа ізмаїльтянам за двадцять срібняків, а ті повели Йосипа до Єгипту.</p>
  <p class="verse" id="Gen.37.29"><sup><a href="#Gen.37.29" class="verse-number">29</a></sup> А Рувим вернувся до ями, аж нема Йосипа в ямі! І розірвав він одежу свою...</p>
  <p class="verse" id="Gen.37.30"><sup><a href="#Gen.37.30" class="verse-number">30</a></sup> І вернувся він до братів своїх, та й сказав: Немає хлопця! А я, куди я піду?</p>
  <p class="verse" id="Gen.37.31"><sup><a href="#Gen.37.31" class="verse-number">31</a></sup> А вони взяли Йосипове вбрання, і зарізали козла, і вмочили вбрання в кров.</p>
  <p class="verse" id="Gen.37.32"><sup><a href="#Gen.37.32" class="verse-number">32</a></sup> І послали вони квітчасте вбрання, і принесли до свого батька, та й сказали: Оце ми знайшли. Пізнай но, чи це вбрання твого сина воно, чи ні?</p>
  <p class="verse" id="Gen.37.33"><sup><a href="#Gen.37.33" class="verse-number">33</a></sup> А він пізнав його та й сказав: Вбрання мого сина... Дикий звір його з'їв... Справді розшарпаний Йосип!</p>
  <p class="verse" id="Gen.37.34"><sup><a href="#Gen.37.34" class="verse-number">34</a></sup> І роздер Яків одіж свою, і зодягнув веретище на стегна свої, і багато днів справляв жалобу по синові своєму...</p>
  <p class="verse" id="Gen.37.35"><sup><a href="#Gen.37.35" class="verse-number">35</a></sup> І зачали всі сини його та всі дочки його потішати його. Але він не міг утішитися, та й сказав: У жалобі зійду я до сина мого до шеолу. І плакав за ним його батько.</p>
  <p class="verse" id="Gen.37.36"><sup><a href="#Gen.37.36" class="verse-number">36</a></sup> І мідіяніти продали Йосипа до Єгипту, до Потіфара, царедворця фараонового, начальника царської сторожі.</p>
  <h2>Chapter 38</h2>
  <p class="verse" id="Gen.38.1"><sup><a href="#Gen.38.1" class="verse-number">1</a></sup> Сталося того часу, і відійшов Юда від братів своїх, і розташувався аж до одного адулламітянина, а ймення йому Хіра.</p>
  <p class="verse" id="Gen.38.2"><sup><a href="#Gen.38.2" class="verse-number">2</a></sup> І побачив там Юда дочку одного ханаанеянина, а ім'я йому Шуа, і взяв її, і з нею зійшовся.</p>
  <p class="verse" id="Gen.38.3"><sup><a href="#Gen.38.3" class="verse-number">3</a></sup> І завагітніла вона, і породила сина, а він назвав ім'я йому: Ер.</p>
  <p class="verse" id="Gen.38.4"><sup><a href="#Gen.38.4" class="verse-number">4</a></sup> І завагітніла вона ще, і породила сина, і назвала ім'я йому: Онан.</p>
  <p class="verse" id="Gen.38.5"><sup><a href="#Gen.38.5" class="verse-number">5</a></sup> І ще знову, і породила сина, і назвала ім'я йому: Шела. А батько був у Кезиві, як вона породила його.</p>
  <p class="verse" id="Gen.38.6"><sup><a href="#Gen.38.6" class="verse-number">6</a></sup> І взяв Юда жінку для Ера, свого перворідного, а ім'я їй: Тамара.</p>
  <p class="verse" id="Gen.38.7"><sup><a href="#Gen.38.7" class="verse-number">7</a></sup> І був Ер, Юдин перворідний, злий в очах Господа, і Господь його вбив.</p>
  <p class="verse" id="Gen.38.8"><sup><a href="#Gen.38.8" class="verse-number">8</a></sup> І сказав Юда до Онана: Увійди до жінки брата свого, і одружися з нею, і встанови насіння для брата свого.</p>
  <p class="verse" id="Gen.38.9"><sup><a href="#Gen.38.9" class="verse-number">9</a></sup> А Онан знав, що не його буде насіння те. І сталося, коли він сходився з жінкою брата свого, то марнував насіння на землю, аби не дати його своєму братові.</p>
  <p class="verse" id="Gen.38.10"><sup><a href="#Gen.38.10" class="verse-number">10</a></sup> І було зле в очах Господа те, що він чинив, і вбив Він також його.</p>
  <p class="verse" id="Gen.38.11"><sup><a href="#Gen.38.11" class="verse-number">11</a></sup> І сказав Юда до Тамари, невістки своєї: Сиди вдовою в домі батька свого, аж поки не виросте Шела, син мій. Бо він був подумав: Аби не вмер також він, як брати його. І пішла Тамара, та й осілася в домі батька свого.</p>
  <p class="verse" id="Gen.38.12"><sup><a href="#Gen.38.12" class="verse-number">12</a></sup> І минуло багато днів, і вмерла Шуїна дочка, Юдина жінка. А коли Юда був утішений, то пішов до Тімни, до стрижіїв отари своєї, він і Хіра, товариш його адулламітянин.</p>
  <p class="verse" id="Gen.38.13"><sup><a href="#Gen.38.13" class="verse-number">13</a></sup> А Тамарі розповіли, кажучи: Ось тесть твій іде до Тімни стригти отару свою.</p>
  <p class="verse" id="Gen.38.14"><sup><a href="#Gen.38.14" class="verse-number">14</a></sup> І зняла вона з себе одежу вдівства свого, і покрилася покривалом, і закрилася. І сіла вона при брамі Енаїм, що по дорозі до Тімни. Бо знала вона, що виріс Шела, а вона не віддана йому за жінку.</p>
  <p class="verse" id="Gen.38.15"><sup><a href="#Gen.38.15" class="verse-number">15</a></sup> І побачив її Юда, і прийняв її за блудницю, бо закрила вона обличчя своє.</p>
  <p class="verse" id="Gen.38.16"><sup><a href="#Gen.38.16" class="verse-number">16</a></sup> І він збочив до неї на дорогу й сказав: А ну но я ввійду до тебе! Бо він не знав, що вона невістка його. А вона відказала: Що даси мені, коли прийдеш до мене?</p>
  <p class="verse" id="Gen.38.17"><sup><a href="#Gen.38.17" class="verse-number">17</a></sup> А він відказав: Я пошлю козлятко з отари. І сказала вона: Якщо даси заставу, аж поки пришлеш.</p>
  <p class="verse" id="Gen.38.18"><sup><a href="#Gen.38.18" class="verse-number">18</a></sup> А він відказав: Яка та застава, що дам я тобі? Та сказала: Печатка твоя, і шнурок твій, і палиця твоя, що в руці твоїй. І він дав їй, і зійшовся з нею, а вона завагітніла від нього.</p>
  <p class="verse" id="Gen.38.19"><sup><a href="#Gen.38.19" class="verse-number">19</a></sup> І встала вона та й пішла, і зняла покривало своє з себе, і зодягнула одежу вдівства свого.</p>
  <p class="verse" id="Gen.38.20"><sup><a href="#Gen.38.20" class="verse-number">20</a></sup> А Юда послав козлятко через приятеля свого адулламітянина, щоб узяти заставу з руки тієї жінки. Та він не знайшов її.</p>
  <p class="verse" id="Gen.38.21"><sup><a href="#Gen.38.21" class="verse-number">21</a></sup> І запитав він людей її місця, говорячи: Де та блудниця, що була в Енаїм при дорозі? Вони відказали: Не була тут блудниця.</p>
  <p class="verse" id="Gen.38.22"><sup><a href="#Gen.38.22" class="verse-number">22</a></sup> І вернувся він до Юди й сказав: Не знайшов я її, а також люди місця того говорили: Не була тут блудниця.</p>
  <p class="verse" id="Gen.38.23"><sup><a href="#Gen.38.23" class="verse-number">23</a></sup> І сказав Юда: Нехай візьме собі ту заставу, щоб ми не стали на ганьбу. Ось я послав був те козлятко, та її не знайшов ти.</p>
  <p class="verse" id="Gen.38.24"><sup><a href="#Gen.38.24" class="verse-number">24</a></sup> І сталося так десь по трьох місяцях, і розповіджено Юді, говорячи: Упала в блуд Тамара, твоя невістка, і ось завагітніла вона через блуд. А Юда сказав: Виведіть її, і нехай буде спалена.</p>
  <p class="verse" id="Gen.38.25"><sup><a href="#Gen.38.25" class="verse-number">25</a></sup> Коли її вивели, то послала вона до тестя свого, говорячи: Я завагітніла від чоловіка, що це належить йому. І сказала: Пізнай но, чия то печатка, і шнури, і ця палиця?</p>
  <p class="verse" id="Gen.38.26"><sup><a href="#Gen.38.26" class="verse-number">26</a></sup> І пізнав Юда й сказав: Вона стала справедливіша від мене, бо я не дав її Шелі, синові своєму. І вже більше не знав він її.</p>
  <p class="verse" id="Gen.38.27"><sup><a href="#Gen.38.27" class="verse-number">27</a></sup> І сталося в часі, як родила вона, а ось близнята в утробі її.</p>
  <p class="verse" id="Gen.38.28"><sup><a href="#Gen.38.28" class="verse-number">28</a></sup> І сталося, як родила вона, показалася рука одного; і взяла баба-сповитуха, і пов'язала на руку йому нитку червону, говорячи: Цей вийшов найперше.</p>
  <p class="verse" id="Gen.38.29"><sup><a href="#Gen.38.29" class="verse-number">29</a></sup> І сталося, що він втягнув свою руку, а ось вийшов його брат. І сказала вона: Нащо ти роздер для себе перепону? І назвала ім'я йому Перец.</p>
  <p class="verse" id="Gen.38.30"><sup><a href="#Gen.38.30" class="verse-number">30</a></sup> А потім вийшов брат його, що на руці його була нитка червона. І вона назвала ім'я йому: Зерах.</p>
  <h2>Chapter 39</h2>
  <p class="verse" id="Gen.39.1"><sup><a href="#Gen.39.1" class="verse-number">1</a></sup> А Йосип був відведений до Єгипту. І купив його Потіфар, царедворець фараонів, начальник царської сторожі, муж єгиптянин, з руки ізмаїльтян, що звели його туди.</p>
  <p class="verse" id="Gen.39.2"><sup><a href="#Gen.39.2" class="verse-number">2</a></sup> І був Господь з Йосипом, а він став чоловіком, що мав щастя. І пробував він у домі свого пана єгиптянина.</p>
  <p class="verse" id="Gen.39.3"><sup><a href="#Gen.39.3" class="verse-number">3</a></sup> І побачив його пан, що Господь з ним, і що в усьому, що він робить, Господь щастить у руці його.</p>
  <p class="verse" id="Gen.39.4"><sup><a href="#Gen.39.4" class="verse-number">4</a></sup> І Йосип знайшов милість в очах його, і служив йому. А той призначив його над домом своїм, і все, що мав, віддав в його руку.</p>
  <p class="verse" id="Gen.39.5"><sup><a href="#Gen.39.5" class="verse-number">5</a></sup> І сталося, відколи він призначив його в домі своїм, і над усім, що він мав, то поблагословив Господь дім єгиптянина через Йосипа. І було благословення Господнє в усьому, що він мав, у домі й на полі.</p>
  <p class="verse" id="Gen.39.6"><sup><a href="#Gen.39.6" class="verse-number">6</a></sup> І він позоставив усе, що мав, у руці Йосиповій. І не знав він при ньому нічого, окрім хліба, що їв. А Йосип був гарного стану та вродливого вигляду.</p>
  <p class="verse" id="Gen.39.7"><sup><a href="#Gen.39.7" class="verse-number">7</a></sup> І сталося по тих пригодах, і звела свої очі на Йосипа жінка пана його. І сказала вона: Ляж зо мною!</p>
  <p class="verse" id="Gen.39.8"><sup><a href="#Gen.39.8" class="verse-number">8</a></sup> А він відмовився, і сказав до жінки пана свого: Тож пан мій не знає при мені нічого у домі, а все, що його, він дав у мою руку.</p>
  <p class="verse" id="Gen.39.9"><sup><a href="#Gen.39.9" class="verse-number">9</a></sup> Нема більшого в цім домі від мене, і він не стримав від мене нічого, хібащо тебе, бо ти жінка його. Як же я вчиню це велике зло, і згрішу перед Богом?</p>
  <p class="verse" id="Gen.39.10"><sup><a href="#Gen.39.10" class="verse-number">10</a></sup> І сталося, що вона день-у-день говорила Йосипові, а він не слухав її, щоб лягти при ній і бути з нею.</p>
  <p class="verse" id="Gen.39.11"><sup><a href="#Gen.39.11" class="verse-number">11</a></sup> І сталося одного дня, і прийшов він додому робити діло своє, а там у домі не було нікого з людей дому.</p>
  <p class="verse" id="Gen.39.12"><sup><a href="#Gen.39.12" class="verse-number">12</a></sup> І схопила вона його за одежу його, кажучи: Лягай же зо мною! А він позоставив свою одежу в її руці, та й утік, і вибіг надвір.</p>
  <p class="verse" id="Gen.39.13"><sup><a href="#Gen.39.13" class="verse-number">13</a></sup> І сталося, як побачила вона, що він позоставив свою одежу в її руці та й утік надвір,</p>
  <p class="verse" id="Gen.39.14"><sup><a href="#Gen.39.14" class="verse-number">14</a></sup> то покликала людей свого дому, та й сказала їм, говорячи: Дивіться, він припровадив нам якогось єврея, щоб той забавлявся нами! Він прийшов був до мене, щоб покластись зо мною, та я закричала сильним голосом.</p>
  <p class="verse" id="Gen.39.15"><sup><a href="#Gen.39.15" class="verse-number">15</a></sup> І сталося, як почув він, що я підняла свій голос і закричала, то позоставив одежу свою в мене, та й утік, і вибіг надвір...</p>
  <p class="verse" id="Gen.39.16"><sup><a href="#Gen.39.16" class="verse-number">16</a></sup> І я поклала його одежу при собі аж до приходу пана його до свого дому.</p>
  <p class="verse" id="Gen.39.17"><sup><a href="#Gen.39.17" class="verse-number">17</a></sup> І вона переказала йому цими словами, говорячи: До мене прийшов був оцей раб єврей, що ти його привів до нас, щоб забавлятися мною.</p>
  <p class="verse" id="Gen.39.18"><sup><a href="#Gen.39.18" class="verse-number">18</a></sup> І сталося, як підняла я свій голос і закричала, то він позоставив свою одежу при мені, та й утік надвір.</p>
  <p class="verse" id="Gen.39.19"><sup><a href="#Gen.39.19" class="verse-number">19</a></sup> І сталося, як почув пан його слова своєї жінки, що оповідала йому, кажучи: Отакі то речі вчинив мені твій раб, то запалився гнів його.</p>
  <p class="verse" id="Gen.39.20"><sup><a href="#Gen.39.20" class="verse-number">20</a></sup> І взяв його Йосипів пан, та й віддав його до дому в'язничного, до місця, де були ув'язнені царські в'язні. І пробував він там у тім домі в'язничнім.</p>
  <p class="verse" id="Gen.39.21"><sup><a href="#Gen.39.21" class="verse-number">21</a></sup> А Господь був із Йосипом, і прихилив до нього милосердя, та дав йому милість в очах начальника в'язничного дому.</p>
  <p class="verse" id="Gen.39.22"><sup><a href="#Gen.39.22" class="verse-number">22</a></sup> І начальник в'язничного дому дав у руку Йосипа всіх в'язнів, що були в домі в'язничнім, і все, що там робили, робив він.</p>
  <p class="verse" id="Gen.39.23"><sup><a href="#Gen.39.23" class="verse-number">23</a></sup> Начальник в'язничного дому не бачив нічого в руці його, бо Бог був із ним, і що він робив, щастив йому Господь.</p>
  <h2>Chapter 40</h2>
  <p class="verse" id="Gen.40.1"><sup><a href="#Gen.40.1" class="verse-number">1</a></sup> І сталося по тих пригодах, чашник єгипетського царя та пекар провинилися були панові своєму, цареві єгипетському.</p>
  <p class="verse" id="Gen.40.2"><sup><a href="#Gen.40.2" class="verse-number">2</a></sup> І розгнівався фараон на двох своїх евнухів, на начальника чашників і на начальника пекарів.</p>
  <p class="verse" id="Gen.40.3"><sup><a href="#Gen.40.3" class="verse-number">3</a></sup> І віддав їх під варту до дому начальника царської сторожі до в'язничного дому, до місця, де Йосип був ув'язнений.</p>
  <p class="verse" id="Gen.40.4"><sup><a href="#Gen.40.4" class="verse-number">4</a></sup> А начальник царської сторожі приставив Йосипа до них, і він їм услуговував. І були вони деякий час під вартою.</p>
  <p class="verse" id="Gen.40.5"><sup><a href="#Gen.40.5" class="verse-number">5</a></sup> І снився їм обом сон, кожному свій сон, однієї ночі, кожному за значенням його сна, чашникові й пекареві царя єгипетського, що були ув'язнені у в'язничному домі.</p>
  <p class="verse" id="Gen.40.6"><sup><a href="#Gen.40.6" class="verse-number">6</a></sup> І прибув до них Йосип уранці, і побачив їх, а вони ось сумні.</p>
  <p class="verse" id="Gen.40.7"><sup><a href="#Gen.40.7" class="verse-number">7</a></sup> І запитав він фараонових евнухів, що були з ним під вартою в домі пана його, говорячи: Чого ваші обличчя сьогодні сумні?</p>
  <p class="verse" id="Gen.40.8"><sup><a href="#Gen.40.8" class="verse-number">8</a></sup> А вони сказали йому: Снився нам сон, а відгадати його немає кому. І сказав до них Йосип: Чи ж не в Бога відгадки? Розповіджте но мені.</p>
  <p class="verse" id="Gen.40.9"><sup><a href="#Gen.40.9" class="verse-number">9</a></sup> І оповів начальник чашників Йосипові свій сон, і сказав йому: Бачив я в сні своїм, ось виноградний кущ передо мною.</p>
  <p class="verse" id="Gen.40.10"><sup><a href="#Gen.40.10" class="verse-number">10</a></sup> А в виноградному кущі три виноградні галузки, а він сам ніби розцвів, пустив цвіт, і дозріли грона його ягід.</p>
  <p class="verse" id="Gen.40.11"><sup><a href="#Gen.40.11" class="verse-number">11</a></sup> А в моїй руці фараонова чаша. І взяв я ті ягоди, і вичавив їх до фараонової чаші, і дав ту чашу в руку фараона.</p>
  <p class="verse" id="Gen.40.12"><sup><a href="#Gen.40.12" class="verse-number">12</a></sup> І сказав йому Йосип: Оце відгадка його: три виноградні галузки це три дні.</p>
  <p class="verse" id="Gen.40.13"><sup><a href="#Gen.40.13" class="verse-number">13</a></sup> Ще за три дні підійме фараон твою голову, і верне тебе на твоє становище, і ти даси чашу фараона до руки його за першим звичаєм, як був ти чашником його.</p>
  <p class="verse" id="Gen.40.14"><sup><a href="#Gen.40.14" class="verse-number">14</a></sup> Коли ти згадаєш собі про мене, як буде тобі добре, то вчиниш милість мені, коли згадаєш про мене перед фараоном, і випровадиш мене з цього дому.</p>
  <p class="verse" id="Gen.40.15"><sup><a href="#Gen.40.15" class="verse-number">15</a></sup> Бо я був справді вкрадений із Краю єврейського, а також тут я не вчинив нічого, щоб мене вкинути до цієї ями.</p>
  <p class="verse" id="Gen.40.16"><sup><a href="#Gen.40.16" class="verse-number">16</a></sup> І побачив начальник пекарів, що він добре відгадав, і промовив до Йосипа: І я в сні своїм бачив, ось три коші печива на голові моїй.</p>
  <p class="verse" id="Gen.40.17"><sup><a href="#Gen.40.17" class="verse-number">17</a></sup> А в коші горішньому зо всякого пекарського виробу фараонове їдження, а птах їв його з коша з-над моєї голови.</p>
  <p class="verse" id="Gen.40.18"><sup><a href="#Gen.40.18" class="verse-number">18</a></sup> І відповів Йосип і сказав: Оце відгадка його: три коші то три дні.</p>
  <p class="verse" id="Gen.40.19"><sup><a href="#Gen.40.19" class="verse-number">19</a></sup> Ще за три дні підійме фараон голову твою з тебе, і повісить тебе на дереві, і птах поїсть тіло твоє з тебе.</p>
  <p class="verse" id="Gen.40.20"><sup><a href="#Gen.40.20" class="verse-number">20</a></sup> І сталося третього дня, у день народження фараона, і вчинив він гостину для всіх своїх рабів. І підняв він голову начальника чашників і голову начальника пекарів серед своїх рабів.</p>
  <p class="verse" id="Gen.40.21"><sup><a href="#Gen.40.21" class="verse-number">21</a></sup> І вернув він начальника чашників на його місце, і він подав чашу в руку фараонову.</p>
  <p class="verse" id="Gen.40.22"><sup><a href="#Gen.40.22" class="verse-number">22</a></sup> А начальника пекарів повісив, як відгадав був їм Йосип.</p>
  <p class="verse" id="Gen.40.23"><sup><a href="#Gen.40.23" class="verse-number">23</a></sup> Та начальник чашників не пам'ятав про Йосипа, та й забув за нього.</p>
  <h2>Chapter 41</h2>
  <p class="verse" id="Gen.41.1"><sup><a href="#Gen.41.1" class="verse-number">1</a></sup> І сталося по закінченні двох літ часу, і сниться фараонові, ось він стоїть над Річкою.</p>
  <p class="verse" id="Gen.41.2"><sup><a href="#Gen.41.2" class="verse-number">2</a></sup> І ось виходять із Річки семеро корів гарного вигляду й ситого тіла, і паслися на лузі.</p>
  <p class="verse" id="Gen.41.3"><sup><a href="#Gen.41.3" class="verse-number">3</a></sup> А ось виходять із Річки за ними семеро корів інших, бридкі виглядом і худі тілом. І вони стали при тих коровах на березі Річки.</p>
  <p class="verse" id="Gen.41.4"><sup><a href="#Gen.41.4" class="verse-number">4</a></sup> І корови бридкі виглядом і худі тілом поз'їдали сім корів гарних виглядом і ситих. І прокинувся фараон.</p>
  <p class="verse" id="Gen.41.5"><sup><a href="#Gen.41.5" class="verse-number">5</a></sup> І знову заснув він. І снилося йому вдруге, аж ось сходять на однім стеблі семеро колосків здорових та добрих.</p>
  <p class="verse" id="Gen.41.6"><sup><a href="#Gen.41.6" class="verse-number">6</a></sup> А ось виростає за ними семеро колосків тонких та спалених східнім вітром.</p>
  <p class="verse" id="Gen.41.7"><sup><a href="#Gen.41.7" class="verse-number">7</a></sup> І проковтнули ті тонкі колоски сім колосків здорових та повних. І прокинувся фараон, а то був сон.</p>
  <p class="verse" id="Gen.41.8"><sup><a href="#Gen.41.8" class="verse-number">8</a></sup> І сталося рано, і занепокоївся дух його. І послав він, і поскликав усіх ворожбитів Єгипту та всіх мудреців його. І фараон розповів їм свій сон, та ніхто не міг відгадати їх фараонові.</p>
  <p class="verse" id="Gen.41.9"><sup><a href="#Gen.41.9" class="verse-number">9</a></sup> І говорив начальник чашників з фараоном, кажучи: Я сьогодні згадую гріхи свої.</p>
  <p class="verse" id="Gen.41.10"><sup><a href="#Gen.41.10" class="verse-number">10</a></sup> Розгнівався був фараон на рабів своїх, і вмістив мене під варту дому начальника царської сторожі, мене й начальника пекарів.</p>
  <p class="verse" id="Gen.41.11"><sup><a href="#Gen.41.11" class="verse-number">11</a></sup> І однієї ночі снився нам сон, мені та йому, кожному снився сон за своїм значенням.</p>
  <p class="verse" id="Gen.41.12"><sup><a href="#Gen.41.12" class="verse-number">12</a></sup> А там з нами був єврейський юнак, раб начальника царської сторожі. І ми розповіли йому, а він відгадав нам наші сни, кожному за сном його відгадав.</p>
  <p class="verse" id="Gen.41.13"><sup><a href="#Gen.41.13" class="verse-number">13</a></sup> І сталося, як він відгадав нам, так і трапилося: мене ти вернув на становище моє, а того повісив.</p>
  <p class="verse" id="Gen.41.14"><sup><a href="#Gen.41.14" class="verse-number">14</a></sup> І послав фараон, і покликав Йосипа, і його сквапно вивели з в'язниці. І оголився, і змінив одежу свою, і він прибув до фараона.</p>
  <p class="verse" id="Gen.41.15"><sup><a href="#Gen.41.15" class="verse-number">15</a></sup> І промовив фараон до Йосипа: Снився мені сон, та нема, хто б відгадав його. А я чув про тебе таке: ти вислухуєш сон, щоб відгадати його.</p>
  <p class="verse" id="Gen.41.16"><sup><a href="#Gen.41.16" class="verse-number">16</a></sup> А Йосип сказав до фараона, говорячи: Не я, Бог дасть у відповідь мир фараонові.</p>
  <p class="verse" id="Gen.41.17"><sup><a href="#Gen.41.17" class="verse-number">17</a></sup> І сказав фараон до Йосипа: Бачив я в сні своїм ось я стою на березі Річки.</p>
  <p class="verse" id="Gen.41.18"><sup><a href="#Gen.41.18" class="verse-number">18</a></sup> І ось виходять із Річки семеро корів ситих тілом і гарних виглядом. І вони паслися на лузі.</p>
  <p class="verse" id="Gen.41.19"><sup><a href="#Gen.41.19" class="verse-number">19</a></sup> А ось виходять за ними семеро корів інші, бідні та дуже бридкі виглядом і худі тілом. Таких бридких, як вони, я не бачив у всьому краї єгипетському.</p>
  <p class="verse" id="Gen.41.20"><sup><a href="#Gen.41.20" class="verse-number">20</a></sup> І корови худі та бридкі поз'їдали сім корів перших ситих.</p>
  <p class="verse" id="Gen.41.21"><sup><a href="#Gen.41.21" class="verse-number">21</a></sup> І ввійшли вони до черева їхнього, та не було знати, що ввійшли вони до черева їхнього, і вигляд їх був лихий, як на початку. І я прокинувся.</p>
  <p class="verse" id="Gen.41.22"><sup><a href="#Gen.41.22" class="verse-number">22</a></sup> І побачив я в сні своїм знов, аж ось сходять на однім стеблі семеро колосків повних та добрих.</p>
  <p class="verse" id="Gen.41.23"><sup><a href="#Gen.41.23" class="verse-number">23</a></sup> А ось виростає за ними семеро колосків худих, тонких, спалених східнім вітром.</p>
  <p class="verse" id="Gen.41.24"><sup><a href="#Gen.41.24" class="verse-number">24</a></sup> І проковтнули ті тонкі колоски сім колосків добрих. І розповів я те ворожбитам, та не було, хто б мені роз'яснив.</p>
  <p class="verse" id="Gen.41.25"><sup><a href="#Gen.41.25" class="verse-number">25</a></sup> І сказав Йосип до фараона: Сон фараонів один він. Що Бог робить, те Він звістив фараонові.</p>
  <p class="verse" id="Gen.41.26"><sup><a href="#Gen.41.26" class="verse-number">26</a></sup> Семеро корів добрих то сім літ, і семеро колосків добрих сім літ вони. А сон один він.</p>
  <p class="verse" id="Gen.41.27"><sup><a href="#Gen.41.27" class="verse-number">27</a></sup> А сім корів худих і бридких, що вийшли за ними, сім літ вони, і сім колосків порожніх і спалених східнім вітром то будуть сім літ голодних.</p>
  <p class="verse" id="Gen.41.28"><sup><a href="#Gen.41.28" class="verse-number">28</a></sup> Оце та річ, що я сказав був фараонові: Що Бог робить, те Він показав фараонові.</p>
  <p class="verse" id="Gen.41.29"><sup><a href="#Gen.41.29" class="verse-number">29</a></sup> Ось приходять сім літ, великий достаток у всім краї єгипетськім.</p>
  <p class="verse" id="Gen.41.30"><sup><a href="#Gen.41.30" class="verse-number">30</a></sup> А по них настануть сім літ голодних, і буде забутий увесь той достаток в єгипетській землі, і голод винищить край.</p>
  <p class="verse" id="Gen.41.31"><sup><a href="#Gen.41.31" class="verse-number">31</a></sup> І не буде видно того достатку в краї через той голод, що настане потім, бо він буде дуже тяжкий.</p>
  <p class="verse" id="Gen.41.32"><sup><a href="#Gen.41.32" class="verse-number">32</a></sup> А що сон повторився фараонові двічі, це значить, що справа ця постановлена від Бога, і Бог незабаром виконає її.</p>
  <p class="verse" id="Gen.41.33"><sup><a href="#Gen.41.33" class="verse-number">33</a></sup> А тепер нехай фараон наздрить чоловіка розумного й мудрого, і нехай поставить його над єгипетською землею.</p>
  <p class="verse" id="Gen.41.34"><sup><a href="#Gen.41.34" class="verse-number">34</a></sup> Нехай учинить фараон, і нехай призначить урядників над краєм, і нехай за сім літ достатку збирає п'ятину врожаю єгипетської землі.</p>
  <p class="verse" id="Gen.41.35"><sup><a href="#Gen.41.35" class="verse-number">35</a></sup> І нехай вони позбирають усю їжу тих добрих років, що приходять, і нехай вони позбирають збіжжя під руку фараонову, на їжу по містах, і нехай бережуть.</p>
  <p class="verse" id="Gen.41.36"><sup><a href="#Gen.41.36" class="verse-number">36</a></sup> І буде та їжа на запас для краю на сім літ голодних, що настануть в єгипетській землі, і край не буде знищений голодом.</p>
  <p class="verse" id="Gen.41.37"><sup><a href="#Gen.41.37" class="verse-number">37</a></sup> І була ця річ добра в очах фараона та в очах усіх його рабів.</p>
  <p class="verse" id="Gen.41.38"><sup><a href="#Gen.41.38" class="verse-number">38</a></sup> І сказав фараон своїм рабам: Чи знайдеться чоловік, як оцей, що Дух Божий у нім?</p>
  <p class="verse" id="Gen.41.39"><sup><a href="#Gen.41.39" class="verse-number">39</a></sup> І сказав фараон Йосипові: Що Бог відкрив тобі це все, то немає такого розумного й мудрого, як ти.</p>
  <p class="verse" id="Gen.41.40"><sup><a href="#Gen.41.40" class="verse-number">40</a></sup> Ти будеш над домом моїм, а слів твоїх уст буде слухатися ввесь народ мій. Тільки троном я буду вищий від тебе.</p>
  <p class="verse" id="Gen.41.41"><sup><a href="#Gen.41.41" class="verse-number">41</a></sup> І сказав фараон Йосипові: Дивись, я поставив тебе над усім краєм єгипетським.</p>
  <p class="verse" id="Gen.41.42"><sup><a href="#Gen.41.42" class="verse-number">42</a></sup> І зняв фараон персня свого з своєї руки, та й дав його на руку Йосипову, і зодягнув його в одежу віссонну, а на шию йому повісив золотого ланцюга.</p>
  <p class="verse" id="Gen.41.43"><sup><a href="#Gen.41.43" class="verse-number">43</a></sup> І зробив, що він їздив його другим повозом, і кричали перед обличчям його: Кланяйтеся! І поставив його над усім єгипетським краєм.</p>
  <p class="verse" id="Gen.41.44"><sup><a href="#Gen.41.44" class="verse-number">44</a></sup> І сказав фараон Йосипові: Я фараон, а без тебе ніхто не підійме своєї руки та своєї ноги в усім краї єгипетськім.</p>
  <p class="verse" id="Gen.41.45"><sup><a href="#Gen.41.45" class="verse-number">45</a></sup> І назвав фараон ім'я Йосипові: Цофнат-Панеах, і дав йому за жінку Оснату, дочку Поті-Фера, жерця Ону. І Йосип піднявся над єгипетським краєм.</p>
  <p class="verse" id="Gen.41.46"><sup><a href="#Gen.41.46" class="verse-number">46</a></sup> А Йосип був віку тридцяти літ, коли він став перед лицем фараона, царя єгипетського. І пішов Йосип від лиця фараонового, і перейшов через увесь єгипетський край.</p>
  <p class="verse" id="Gen.41.47"><sup><a href="#Gen.41.47" class="verse-number">47</a></sup> А земля в сім літ достатку родила на повні жмені.</p>
  <p class="verse" id="Gen.41.48"><sup><a href="#Gen.41.48" class="verse-number">48</a></sup> І зібрав він усю їжу семи літ, що була в єгипетськім краї, і вмістив їжу по містах: їжу поля міста, що навколо нього, вмістив у ньому.</p>
  <p class="verse" id="Gen.41.49"><sup><a href="#Gen.41.49" class="verse-number">49</a></sup> І зібрав Йосип збіжжя дуже багато, як морський пісок, аж перестав рахувати, бо не було вже числа.</p>
  <p class="verse" id="Gen.41.50"><sup><a href="#Gen.41.50" class="verse-number">50</a></sup> А Йосипові, поки прийшов рік голодний, уродилися два сини, що вродила йому Осната, дочка Поті-Фера, жерця Ону.</p>
  <p class="verse" id="Gen.41.51"><sup><a href="#Gen.41.51" class="verse-number">51</a></sup> І назвав Йосип ім'я перворідному: Манасія, бо Бог зробив мені, що я забув усе своє терпіння та ввесь дім мого батька.</p>
  <p class="verse" id="Gen.41.52"><sup><a href="#Gen.41.52" class="verse-number">52</a></sup> А ймення другому назвав: Єфрем, бо розмножив мене Бог у краї недолі моєї.</p>
  <p class="verse" id="Gen.41.53"><sup><a href="#Gen.41.53" class="verse-number">53</a></sup> І скінчилися сім літ достатку, що були в єгипетськім краї.</p>
  <p class="verse" id="Gen.41.54"><sup><a href="#Gen.41.54" class="verse-number">54</a></sup> І зачали наступати сім літ голодні, як сказав був Йосип. І був голод по всіх краях, а в усім єгипетськім краї був хліб.</p>
  <p class="verse" id="Gen.41.55"><sup><a href="#Gen.41.55" class="verse-number">55</a></sup> Але виголоднів увесь єгипетський край, а народ став кричати до фараона про хліб. І сказав фараон усьому Єгиптові: Ідіть до Йосипа. Що він вам скаже, те робіть.</p>
  <p class="verse" id="Gen.41.56"><sup><a href="#Gen.41.56" class="verse-number">56</a></sup> І був той голод на всій поверхні землі. І відчинив Йосип усе, що було в них, і продавав поживу Єгиптові. А голод зміцнявся в єгипетськім краї.</p>
  <p class="verse" id="Gen.41.57"><sup><a href="#Gen.41.57" class="verse-number">57</a></sup> І прибували зо всієї землі до Йосипа купити поживи, бо голод зміцнявся по всій землі.</p>
  <h2>Chapter 42</h2>
  <p class="verse" id="Gen.42.1"><sup><a href="#Gen.42.1" class="verse-number">1</a></sup> А Яків побачив, що в Єгипті є хліб. І сказав Яків до синів своїх: Пощо ви споглядаєте один на одного?</p>
  <p class="verse" id="Gen.42.2"><sup><a href="#Gen.42.2" class="verse-number">2</a></sup> І сказав він: Ось чув я, що в Єгипті є хліб; зійдіть туди, і купіть нам хліба ізвідти, і будемо жити, і не помремо.</p>
  <p class="verse" id="Gen.42.3"><sup><a href="#Gen.42.3" class="verse-number">3</a></sup> І зійшли десятеро Йосипових братів купити збіжжя з Єгипту.</p>
  <p class="verse" id="Gen.42.4"><sup><a href="#Gen.42.4" class="verse-number">4</a></sup> А Веніямина, Йосипового брата, Яків не послав із братами його, бо сказав: Щоб не спіткало його яке нещастя!</p>
  <p class="verse" id="Gen.42.5"><sup><a href="#Gen.42.5" class="verse-number">5</a></sup> І прибули Ізраїлеві сини купити хліба разом з іншими, що приходили, бо був голод у Краї ханаанськім.</p>
  <p class="verse" id="Gen.42.6"><sup><a href="#Gen.42.6" class="verse-number">6</a></sup> А Йосип він володар над тим краєм, він продавав хліб усьому народові тієї землі. І прибули Йосипові брати, та й уклонилися йому обличчям до землі.</p>
  <p class="verse" id="Gen.42.7"><sup><a href="#Gen.42.7" class="verse-number">7</a></sup> І побачив Йосип братів своїх, і пізнав їх, та не дав пізнати себе. І говорив із ними суворо, і промовив до них: Звідкіля прибули ви? А вони відказали: З ханаанського Краю купити їжі.</p>
  <p class="verse" id="Gen.42.8"><sup><a href="#Gen.42.8" class="verse-number">8</a></sup> І пізнав Йосип братів своїх, а вони не впізнали його.</p>
  <p class="verse" id="Gen.42.9"><sup><a href="#Gen.42.9" class="verse-number">9</a></sup> І згадав Йосип сни, що про них йому снились були. І сказав він до них: Ви шпигуни! Ви прибули підглянути слабі місця цієї землі.</p>
  <p class="verse" id="Gen.42.10"><sup><a href="#Gen.42.10" class="verse-number">10</a></sup> А вони відказали йому: Ні, пане мій, а раби твої прибули купити їжі.</p>
  <p class="verse" id="Gen.42.11"><sup><a href="#Gen.42.11" class="verse-number">11</a></sup> Ми всі сини одного чоловіка, ми правдиві. Раби твої не були шпигунами!</p>
  <p class="verse" id="Gen.42.12"><sup><a href="#Gen.42.12" class="verse-number">12</a></sup> Він же промовив до них: Ні, бо ви прийшли підглянути слабі місця цієї землі!</p>
  <p class="verse" id="Gen.42.13"><sup><a href="#Gen.42.13" class="verse-number">13</a></sup> А вони відказали: Дванадцятеро твоїх рабів брати ми, сини одного чоловіка в ханаанському Краї. А наймолодший тепер із батьком нашим, а одного нема.</p>
  <p class="verse" id="Gen.42.14"><sup><a href="#Gen.42.14" class="verse-number">14</a></sup> І промовив їм Йосип: Оце те, що я сказав був до вас, говорячи: Ви шпигуни.</p>
  <p class="verse" id="Gen.42.15"><sup><a href="#Gen.42.15" class="verse-number">15</a></sup> Оцим ви будете випробувані: Клянуся життям фараоновим, що ви не вийдете звідси, якщо не прийде сюди наймолодший ваш брат!</p>
  <p class="verse" id="Gen.42.16"><sup><a href="#Gen.42.16" class="verse-number">16</a></sup> Пошліть з-поміж себе одного, і нехай візьме вашого брата, а ви будете ув'язнені. І слова ваші будуть піддані пробі, чи правда з вами; а коли ні, клянуся життям фараоновим, що ви шпигуни!</p>
  <p class="verse" id="Gen.42.17"><sup><a href="#Gen.42.17" class="verse-number">17</a></sup> І він забрав їх під варту на три дні.</p>
  <p class="verse" id="Gen.42.18"><sup><a href="#Gen.42.18" class="verse-number">18</a></sup> А третього дня Йосип промовив до них: Зробіть це і живіть. Я Бога боюся,</p>
  <p class="verse" id="Gen.42.19"><sup><a href="#Gen.42.19" class="verse-number">19</a></sup> якщо ви правдиві. Один брат ваш буде ув'язнений в домі вашої варти, а ви йдіть, принесіть хліба для заспокоєння голоду ваших домів.</p>
  <p class="verse" id="Gen.42.20"><sup><a href="#Gen.42.20" class="verse-number">20</a></sup> А свого наймолодшого брата приведіть до мене, і будуть потверджені ваші слова, а ви не повмираєте. І вони зробили так.</p>
  <p class="verse" id="Gen.42.21"><sup><a href="#Gen.42.21" class="verse-number">21</a></sup> І говорили вони один одному: Справді, винні ми за нашого брата, бо ми бачили недолю душі його, коли він благав нас, а ми не послухали... Тому то прийшло це нещастя на нас!</p>
  <p class="verse" id="Gen.42.22"><sup><a href="#Gen.42.22" class="verse-number">22</a></sup> І відповів їм Рувим, говорячи: Чи не говорив я вам, кажучи: Не грішіть проти хлопця, та ви не послухали. А оце й кров його жадається...</p>
  <p class="verse" id="Gen.42.23"><sup><a href="#Gen.42.23" class="verse-number">23</a></sup> А вони не знали, що Йосип їх розуміє, бо був поміж ними перекладач.</p>
  <p class="verse" id="Gen.42.24"><sup><a href="#Gen.42.24" class="verse-number">24</a></sup> А він відвернувся від них та й заплакав... І вернувся до них, і говорив із ними. І взяв від них Симеона, та й зв'язав його на їхніх очах.</p>
  <p class="verse" id="Gen.42.25"><sup><a href="#Gen.42.25" class="verse-number">25</a></sup> А Йосип наказав, щоб наповнили їхні мішки збіжжям, а срібло їхнє вернули кожному до його мішка, і дали їм поживи на дорогу. І їм зроблено так.</p>
  <p class="verse" id="Gen.42.26"><sup><a href="#Gen.42.26" class="verse-number">26</a></sup> І понесли вони хліб свій на ослах своїх, і пішли звідти.</p>
  <p class="verse" id="Gen.42.27"><sup><a href="#Gen.42.27" class="verse-number">27</a></sup> І відкрив один мішка свого, щоб ослові своєму дати паші на нічлігу, та й побачив срібло своє, а воно ось в отворі мішка його!</p>
  <p class="verse" id="Gen.42.28"><sup><a href="#Gen.42.28" class="verse-number">28</a></sup> І сказав він братам своїм: Повернене срібло моє, і ось воно в мішку моїм! І завмерло їм серце, і вони затремтіли, говорячи один до одного: Що це Бог нам зробив?</p>
  <p class="verse" id="Gen.42.29"><sup><a href="#Gen.42.29" class="verse-number">29</a></sup> І прибули вони до Якова, батька свого, до Краю ханаанського, і розповіли йому все, що їх спіткало було, говорячи:</p>
  <p class="verse" id="Gen.42.30"><sup><a href="#Gen.42.30" class="verse-number">30</a></sup> Той муж, пан того краю, говорив із нами суворо, і прийняв був нас як шпигунів того краю.</p>
  <p class="verse" id="Gen.42.31"><sup><a href="#Gen.42.31" class="verse-number">31</a></sup> А ми сказали йому: Ми правдиві, не були ми шпигунами!</p>
  <p class="verse" id="Gen.42.32"><sup><a href="#Gen.42.32" class="verse-number">32</a></sup> Ми дванадцятеро братів, сини нашого батька. Одного нема, а наймолодший тепер з нашим батьком у ханаанському Краї.</p>
  <p class="verse" id="Gen.42.33"><sup><a href="#Gen.42.33" class="verse-number">33</a></sup> І сказав до нас муж той, пан того краю: З того пізнаю, що правдиві ви, зоставте зо мною одного вашого брата, а на голод домів ваших візьміть хліб та й ідіть.</p>
  <p class="verse" id="Gen.42.34"><sup><a href="#Gen.42.34" class="verse-number">34</a></sup> І приведіть до мене брата вашого найменшого, і буду я знати, що ви не шпигуни, що ви правдиві. Тоді віддам вам вашого брата, і ви можете переходити цей край для купівлі.</p>
  <p class="verse" id="Gen.42.35"><sup><a href="#Gen.42.35" class="verse-number">35</a></sup> І сталося, вони випорожнювали мішки свої, а ось у кожного вузлик срібла його в його мішку! І побачили вузлики срібла свого, вони та їх батько, і полякались...</p>
  <p class="verse" id="Gen.42.36"><sup><a href="#Gen.42.36" class="verse-number">36</a></sup> І сказав до них Яків, їх батько: Ви позбавили мене дітей, Йосипа нема, і Симеона нема, а тепер Веніямина заберете? Усе те на мене!</p>
  <p class="verse" id="Gen.42.37"><sup><a href="#Gen.42.37" class="verse-number">37</a></sup> І промовив Рувим до батька свого, кажучи: Двох синів моїх уб'єш, коли не приведу його до тебе! Дай же його на руку мою, а я поверну його до тебе.</p>
  <p class="verse" id="Gen.42.38"><sup><a href="#Gen.42.38" class="verse-number">38</a></sup> А той відказав: Не зійде з вами мій син, бо брат його вмер, а він сам позостався... А трапиться йому нещастя в дорозі, якою підете, то в смутку зведете мою сивину до шеолу!...</p>
  <h2>Chapter 43</h2>
  <p class="verse" id="Gen.43.1"><sup><a href="#Gen.43.1" class="verse-number">1</a></sup> А голод став тяжкий у тім Краї.</p>
  <p class="verse" id="Gen.43.2"><sup><a href="#Gen.43.2" class="verse-number">2</a></sup> І сталося, як вони скінчили їсти хліб, що привезли були з Єгипту, то сказав до них батько їх: Верніться, купіть нам трохи їжі!</p>
  <p class="verse" id="Gen.43.3"><sup><a href="#Gen.43.3" class="verse-number">3</a></sup> І сказав йому Юда, говорячи: Рішуче освідчив нам той муж, кажучи: Не побачите лиця мого без вашого брата з вами!</p>
  <p class="verse" id="Gen.43.4"><sup><a href="#Gen.43.4" class="verse-number">4</a></sup> Як ти пошлеш брата нашого з нами, то ми зійдемо, і купимо тобі їжі.</p>
  <p class="verse" id="Gen.43.5"><sup><a href="#Gen.43.5" class="verse-number">5</a></sup> А коли не пошлеш, не зійдемо, бо муж той сказав нам: Не побачите лиця мого без вашого брата з вами.</p>
  <p class="verse" id="Gen.43.6"><sup><a href="#Gen.43.6" class="verse-number">6</a></sup> І промовив Ізраїль: Нащо зло ви вчинили мені, що сказали тому мужеві, що ще маєте брата?</p>
  <p class="verse" id="Gen.43.7"><sup><a href="#Gen.43.7" class="verse-number">7</a></sup> А вони відказали: Розпитуючи, випитував той муж про нас та про місце нашого народження, говорячи: Чи батько ваш іще живий? Чи є в вас брат? І ми розповіли йому відповідно до цих слів. Чи могли ми знати, що скаже: Приведіть вашого брата?</p>
  <p class="verse" id="Gen.43.8"><sup><a href="#Gen.43.8" class="verse-number">8</a></sup> І сказав Юда до Ізраїля, батька свого: Пошли ж цього юнака зо мною, і встаньмо, та й ходім, і будемо жити, і не повмираємо і ми, і ти, і наші діти.</p>
  <p class="verse" id="Gen.43.9"><sup><a href="#Gen.43.9" class="verse-number">9</a></sup> Я поручуся за нього, з моєї руки будеш його ти жадати! Коли я не приведу його до тебе, і не поставлю перед лицем твоїм, то буду винним перед тобою по всі дні!</p>
  <p class="verse" id="Gen.43.10"><sup><a href="#Gen.43.10" class="verse-number">10</a></sup> А коли б ми були не відтягалися, то тепер уже б вернулися були два рази.</p>
  <p class="verse" id="Gen.43.11"><sup><a href="#Gen.43.11" class="verse-number">11</a></sup> І сказав їм Ізраїль, їх батько: Коли так, то зробіть ви оце. Візьміть із плодів цього Краю, і віднесіть дарунка мужеві тому: трохи бальзаму, і трохи меду, пахощів, і ладану, дактилів, і мигдалів.</p>
  <p class="verse" id="Gen.43.12"><sup><a href="#Gen.43.12" class="verse-number">12</a></sup> А срібла візьміть удвоє в руку свою. А срібло, повернене в отвір ваших мішків, верніть своєю рукою, може то помилка.</p>
  <p class="verse" id="Gen.43.13"><sup><a href="#Gen.43.13" class="verse-number">13</a></sup> А брата вашого заберіть, і встаньте, ідіть до того мужа.</p>
  <p class="verse" id="Gen.43.14"><sup><a href="#Gen.43.14" class="verse-number">14</a></sup> А Бог Всемогутній нехай дасть вам милосердя перед лицем того мужа, і нехай він відпустить вам другого вашого брата й Веніямина. А я, певно стратив сина свого!...</p>
  <p class="verse" id="Gen.43.15"><sup><a href="#Gen.43.15" class="verse-number">15</a></sup> І взяли ті люди того дарунка, і взяли вдвоє срібла в руку свою, і Веніямина, і встали, та й зійшли до Єгипту. І стали вони перед лицем Йосиповим.</p>
  <p class="verse" id="Gen.43.16"><sup><a href="#Gen.43.16" class="verse-number">16</a></sup> І побачив Йосип Веніямина з ними, і сказав до того, що був над його домом: Упровадь цих людей до дому, і нехай заріжуть худобину, і приготуй, бо зо мною будуть їсти ці люди опівдні.</p>
  <p class="verse" id="Gen.43.17"><sup><a href="#Gen.43.17" class="verse-number">17</a></sup> І той чоловік зробив, як Йосип сказав був. І впровадив той чоловік тих людей до Йосипового дому.</p>
  <p class="verse" id="Gen.43.18"><sup><a href="#Gen.43.18" class="verse-number">18</a></sup> І полякалися ті люди, що були впроваджені до Йосипового дому. І сказали вони: Через срібло, повернене напочатку в наших мішках, ми впроваджені, щоб причепитись до нас, і напасти на нас, і забрати за рабів нас та наші осли...</p>
  <p class="verse" id="Gen.43.19"><sup><a href="#Gen.43.19" class="verse-number">19</a></sup> І приступили вони до чоловіка, що над домом Йосиповим, та й говорили до нього при вході в дім.</p>
  <p class="verse" id="Gen.43.20"><sup><a href="#Gen.43.20" class="verse-number">20</a></sup> І сказали вони: Послухай, о пане мій, ми зійшли були напочатку купити їжі.</p>
  <p class="verse" id="Gen.43.21"><sup><a href="#Gen.43.21" class="verse-number">21</a></sup> І сталося, коли ми прийшли на нічліг, і відкрили мішки свої, а ось срібло кожного в отворі мішка його, наше срібло за вагою його! І ми вертаємо його нашою рукою!</p>
  <p class="verse" id="Gen.43.22"><sup><a href="#Gen.43.22" class="verse-number">22</a></sup> А на купівлю їжі ми знесли нашою рукою інше срібло. Ми не знаємо, хто поклав був наше срібло до наших мішків...</p>
  <p class="verse" id="Gen.43.23"><sup><a href="#Gen.43.23" class="verse-number">23</a></sup> А той відказав: Мир вам! Не бійтеся! Бог ваш і Бог вашого батька дав вам скарб до ваших мішків. Срібло ваше прийшло до мене. І вивів до них Симеона.</p>
  <p class="verse" id="Gen.43.24"><sup><a href="#Gen.43.24" class="verse-number">24</a></sup> І впровадив той чоловік тих людей до Йосипового дому, і дав води, а вони вмили ноги свої, і дав паші їхнім ослам.</p>
  <p class="verse" id="Gen.43.25"><sup><a href="#Gen.43.25" class="verse-number">25</a></sup> І вони приготовили дарунки до приходу Йосипа опівдні, бо почули, що там вони їстимуть хліб.</p>
  <p class="verse" id="Gen.43.26"><sup><a href="#Gen.43.26" class="verse-number">26</a></sup> І ввійшов Йосип до дому, а вони принесли йому до дому дарунка, що в їхній руці. І вони поклонилися йому до землі.</p>
  <p class="verse" id="Gen.43.27"><sup><a href="#Gen.43.27" class="verse-number">27</a></sup> А він запитав їх про мир і сказав: Чи гаразд вашому батькові старому, про якого ви розповідали? Чи він ще живий?</p>
  <p class="verse" id="Gen.43.28"><sup><a href="#Gen.43.28" class="verse-number">28</a></sup> А вони відказали: Гаразд рабові твоєму, батькові нашому. Ще він живий. І вони схилилися, і вклонилися до землі.</p>
  <p class="verse" id="Gen.43.29"><sup><a href="#Gen.43.29" class="verse-number">29</a></sup> І звів він очі свої, та й побачив Веніямина, свого брата, сина матері своєї, і промовив: Чи то ваш наймолодший брат, що ви мені розповідали? І сказав: Нехай Бог буде милостивий до тебе, мій сину!</p>
  <p class="verse" id="Gen.43.30"><sup><a href="#Gen.43.30" class="verse-number">30</a></sup> І Йосип поспішив, бо порушилася його любов до брата його, і хотів він заплакати. І ввійшов він до іншої кімнати, і заплакав там...</p>
  <p class="verse" id="Gen.43.31"><sup><a href="#Gen.43.31" class="verse-number">31</a></sup> І вмив він лице своє, і вийшов, і стримався, та й сказав: Покладіть хліба!</p>
  <p class="verse" id="Gen.43.32"><sup><a href="#Gen.43.32" class="verse-number">32</a></sup> І поклали йому окремо, а їм окремо, й єгиптянам, що їли з ним, окремо, бо єгиптяни не можуть їсти хліб з євреями, бо це огида для Єгипту.</p>
  <p class="verse" id="Gen.43.33"><sup><a href="#Gen.43.33" class="verse-number">33</a></sup> І вони посідали перед ним, перворідний за перворідством своїм, а молодший за молодістю своєю. І здивувалися ці люди один перед одним.</p>
  <p class="verse" id="Gen.43.34"><sup><a href="#Gen.43.34" class="verse-number">34</a></sup> І він посилав дари страви від себе до них. А дар Веніяминів був більший від дару всіх їх уп'ятеро. І пили вони, і повпивалися з ним.</p>
  <h2>Chapter 44</h2>
  <p class="verse" id="Gen.44.1"><sup><a href="#Gen.44.1" class="verse-number">1</a></sup> І наказав він тому, що над домом його, говорячи: Понаповнюй мішки цих людей їжею, скільки зможуть вони нести. І поклади срібло кожного до отвору мішка його.</p>
  <p class="verse" id="Gen.44.2"><sup><a href="#Gen.44.2" class="verse-number">2</a></sup> А чашу мою, чашу срібну, поклади до отвору мішка наймолодшого, та срібло за хліб його. І зробив той за словом Йосиповим, яке він сказав був.</p>
  <p class="verse" id="Gen.44.3"><sup><a href="#Gen.44.3" class="verse-number">3</a></sup> Розвиднилось рано вранці, і люди ці були відпущені, вони та їхні осли.</p>
  <p class="verse" id="Gen.44.4"><sup><a href="#Gen.44.4" class="verse-number">4</a></sup> Вони вийшли з міста, ще не віддалилися, а Йосип сказав до того, що над домом його: Устань, побіжи за тими людьми, і дожени їх, та й скажи їм: Нащо ви заплатили злом за добро?</p>
  <p class="verse" id="Gen.44.5"><sup><a href="#Gen.44.5" class="verse-number">5</a></sup> Хіба це не та чаша, що з неї п'є пан мій, і він, ворожачи, ворожить нею? І зле ви зробили, що вчинили таке.</p>
  <p class="verse" id="Gen.44.6"><sup><a href="#Gen.44.6" class="verse-number">6</a></sup> І той їх догнав, і сказав їм ті слова.</p>
  <p class="verse" id="Gen.44.7"><sup><a href="#Gen.44.7" class="verse-number">7</a></sup> А вони відказали йому: Нащо пан мій говорить отакі то слова? Далеке рабам твоїм, щоб зробити таку річ...</p>
  <p class="verse" id="Gen.44.8"><sup><a href="#Gen.44.8" class="verse-number">8</a></sup> Таж срібло, що знайшли ми в отворах наших мішків, ми вернули тобі з Краю ханаанського. А як би ми вкрали з дому пана твого срібло чи золото?</p>
  <p class="verse" id="Gen.44.9"><sup><a href="#Gen.44.9" class="verse-number">9</a></sup> У кого із рабів твоїх вона, чаша, буде знайдена, то помре він, а також ми станемо рабами моєму панові.</p>
  <p class="verse" id="Gen.44.10"><sup><a href="#Gen.44.10" class="verse-number">10</a></sup> А той відказав: Тож тепер, як ви сказали, так нехай буде воно! У кого вона знайдена буде, той стане мені за раба, а ви будете чисті.</p>
  <p class="verse" id="Gen.44.11"><sup><a href="#Gen.44.11" class="verse-number">11</a></sup> І поспішно поспускали вони кожен свого мішка на землю. І порозв'язували кожен мішка свого.</p>
  <p class="verse" id="Gen.44.12"><sup><a href="#Gen.44.12" class="verse-number">12</a></sup> І став він шукати. Розпочав від найстаршого, а скінчив наймолодшим. І знайдена чаша в мішку Веніяминовім!</p>
  <p class="verse" id="Gen.44.13"><sup><a href="#Gen.44.13" class="verse-number">13</a></sup> І пороздирали вони свою одіж!... І кожен нав'ючив осла свого, і вернулись до міста.</p>
  <p class="verse" id="Gen.44.14"><sup><a href="#Gen.44.14" class="verse-number">14</a></sup> І ввійшли Юда й брати його до дому Йосипа, а він ще був там. І попадали вони перед лицем його на землю.</p>
  <p class="verse" id="Gen.44.15"><sup><a href="#Gen.44.15" class="verse-number">15</a></sup> І сказав до них Йосип: Що це за вчинок, що ви зробили? Хіба ви не знали, що справді відгадає такий муж, як я?</p>
  <p class="verse" id="Gen.44.16"><sup><a href="#Gen.44.16" class="verse-number">16</a></sup> А Юда промовив: Що ми скажемо панові моєму? Що будемо говорити? Чим виправдаємось? Бог знайшов провину твоїх рабів! Ось ми раби панові моєму, і ми, і той, що в руці його була знайдена чаша.</p>
  <p class="verse" id="Gen.44.17"><sup><a href="#Gen.44.17" class="verse-number">17</a></sup> А Йосип відказав: Далеке мені, щоб зробити оце. Чоловік, що в руці його була знайдена чаша, він буде мені за раба! А ви йдіть із миром до вашого батька.</p>
  <p class="verse" id="Gen.44.18"><sup><a href="#Gen.44.18" class="verse-number">18</a></sup> І приступив до нього Юда та й промовив: О мій пане, нехай скаже раб твій слово до ушей пана свого, і нехай не палає гнів твій на раба твого, бо ти такий, як фараон.</p>
  <p class="verse" id="Gen.44.19"><sup><a href="#Gen.44.19" class="verse-number">19</a></sup> Пан мій запитав був рабів своїх, говорячи: Чи є в вас батько або брат?</p>
  <p class="verse" id="Gen.44.20"><sup><a href="#Gen.44.20" class="verse-number">20</a></sup> І сказали ми до пана мого: Є в нас батько старий та мале дитя його старости, а брат його вмер. І позостався він сам у своєї матері, а батько його любить.</p>
  <p class="verse" id="Gen.44.21"><sup><a href="#Gen.44.21" class="verse-number">21</a></sup> А ти був сказав своїм рабам: Зведіть до мене його, і нехай я кину своїм оком на нього.</p>
  <p class="verse" id="Gen.44.22"><sup><a href="#Gen.44.22" class="verse-number">22</a></sup> І сказали ми до пана мого: Не може той хлопець покинути батька свого. А покине він батька свого, то помре той.</p>
  <p class="verse" id="Gen.44.23"><sup><a href="#Gen.44.23" class="verse-number">23</a></sup> А ти сказав своїм рабам: Коли не зійде з вами наймолодший ваш брат, не побачите більше лиця мого.</p>
  <p class="verse" id="Gen.44.24"><sup><a href="#Gen.44.24" class="verse-number">24</a></sup> І сталося, коли ми зійшли були до раба твого, до нашого батька, то ми розповіли йому слова мого пана.</p>
  <p class="verse" id="Gen.44.25"><sup><a href="#Gen.44.25" class="verse-number">25</a></sup> А батько наш сказав: Верніться, купіть нам трохи їжі.</p>
  <p class="verse" id="Gen.44.26"><sup><a href="#Gen.44.26" class="verse-number">26</a></sup> А ми відказали: Не можемо зійти.</p>
  <p class="verse" id="Gen.44.27"><sup><a href="#Gen.44.27" class="verse-number">27</a></sup> І сказав до нас раб твій, наш батько: Ви знаєте, що двох була породила мені жінка моя.</p>
  <p class="verse" id="Gen.44.28"><sup><a href="#Gen.44.28" class="verse-number">28</a></sup> Та пішов від мене один, і я сказав: справді, дійсно розшарпаний він... І я не бачив його аж дотепер.</p>
  <p class="verse" id="Gen.44.29"><sup><a href="#Gen.44.29" class="verse-number">29</a></sup> А заберете ви також цього від мене, і спіткає його нещастя, то зведете ви сивину мою цим злом до шеолу.</p>
  <p class="verse" id="Gen.44.30"><sup><a href="#Gen.44.30" class="verse-number">30</a></sup> А тепер, коли я прийду до раба твого, мого батька, а юнака не буде з нами, а душа його зв'язана з душею тією,</p>
  <p class="verse" id="Gen.44.31"><sup><a href="#Gen.44.31" class="verse-number">31</a></sup> То станеться, коли він побачить, що юнака нема, то помре. І зведуть твої раби сивину раба твого, нашого батька, у смутку до шеолу...</p>
  <p class="verse" id="Gen.44.32"><sup><a href="#Gen.44.32" class="verse-number">32</a></sup> Бо раб твій поручився за юнака батькові своєму, кажучи: Коли я не приведу його до тебе, то згрішу перед батьком своїм на всі дні!</p>
  <p class="verse" id="Gen.44.33"><sup><a href="#Gen.44.33" class="verse-number">33</a></sup> А тепер нехай же сяде твій раб замість того юнака за раба панові моєму. А юнак нехай іде з своїми братами!...</p>
  <p class="verse" id="Gen.44.34"><sup><a href="#Gen.44.34" class="verse-number">34</a></sup> Бо як я прийду до батька свого, а юнака зо мною нема? Щоб не побачити мені того нещастя, що спіткає мого батька.</p>
  <h2>Chapter 45</h2>
  <p class="verse" id="Gen.45.1"><sup><a href="#Gen.45.1" class="verse-number">1</a></sup> І не міг Йосип здержатися при всіх, що стояли біля нього, та й закричав: Виведіть усіх людей від мене! І не було з ним нікого, коли Йосип відкрився браттям своїм.</p>
  <p class="verse" id="Gen.45.2"><sup><a href="#Gen.45.2" class="verse-number">2</a></sup> І він голосно заплакав, і почули єгиптяни, і почув дім фараонів.</p>
  <p class="verse" id="Gen.45.3"><sup><a href="#Gen.45.3" class="verse-number">3</a></sup> І Йосип промовив до браттів своїх: Я Йосип... Чи живий ще мій батько?... І не могли його браття йому відповісти, бо вони налякались його...</p>
  <p class="verse" id="Gen.45.4"><sup><a href="#Gen.45.4" class="verse-number">4</a></sup> А Йосип промовив до братів своїх: Підійдіть же до мене! І вони підійшли, а він проказав: Я Йосип, ваш брат, якого ви продали були до Єгипту...</p>
  <p class="verse" id="Gen.45.5"><sup><a href="#Gen.45.5" class="verse-number">5</a></sup> А тепер не сумуйте, і нехай не буде жалю в ваших очах, що ви продали мене сюди, бо то Бог послав мене перед вами для виживлення.</p>
  <p class="verse" id="Gen.45.6"><sup><a href="#Gen.45.6" class="verse-number">6</a></sup> Бо ось два роки голод на землі, і ще буде п'ять літ, що не буде орки та жнив.</p>
  <p class="verse" id="Gen.45.7"><sup><a href="#Gen.45.7" class="verse-number">7</a></sup> І послав мене Бог перед вами зробити для вас, щоб ви позостались на землі, і щоб утримати для вас при житті велике число спасених.</p>
  <p class="verse" id="Gen.45.8"><sup><a href="#Gen.45.8" class="verse-number">8</a></sup> І виходить тепер, не ви послали мене сюди, але Бог. І Він зробив мене батьком фараоновим і паном усього дому його, і володарем усього краю єгипетського.</p>
  <p class="verse" id="Gen.45.9"><sup><a href="#Gen.45.9" class="verse-number">9</a></sup> Поспішіть, і йдіть до батька мого, та й скажіть йому: Отак сказав син твій Йосип: Бог зробив мене володарем усього Єгипту. Зійди ж до мене, не гайся.</p>
  <p class="verse" id="Gen.45.10"><sup><a href="#Gen.45.10" class="verse-number">10</a></sup> І осядь у землі Ґошен, і будеш близький до мене ти, і сини твої, і сини синів твоїх, і дрібна та велика худоба твоя, і все, що твоє.</p>
  <p class="verse" id="Gen.45.11"><sup><a href="#Gen.45.11" class="verse-number">11</a></sup> І прогодую тебе там, бо голод буде ще п'ять років, щоб не збіднів ти, і дім твій, і все, що твоє.</p>
  <p class="verse" id="Gen.45.12"><sup><a href="#Gen.45.12" class="verse-number">12</a></sup> І ось очі ваші й очі брата мого Веніямина бачать, що це мої уста говорять до вас.</p>
  <p class="verse" id="Gen.45.13"><sup><a href="#Gen.45.13" class="verse-number">13</a></sup> І оповісте батькові моєму про всю славу мою в Єгипті, та про все, що ви бачили. І поспішіть, і приведіть вашого батька сюди.</p>
  <p class="verse" id="Gen.45.14"><sup><a href="#Gen.45.14" class="verse-number">14</a></sup> І впав він на шию Веніямину, братові своєму, та й заплакав, і Веніямин плакав на шиї його...</p>
  <p class="verse" id="Gen.45.15"><sup><a href="#Gen.45.15" class="verse-number">15</a></sup> І цілував він усіх братів своїх, і плакав над ними... А потому говорили брати його з ним.</p>
  <p class="verse" id="Gen.45.16"><sup><a href="#Gen.45.16" class="verse-number">16</a></sup> І розголошено в домі фараоновім чутку, говорячи: Прийшли Йосипові брати! І було це добре в очах фараонових та в очах його рабів.</p>
  <p class="verse" id="Gen.45.17"><sup><a href="#Gen.45.17" class="verse-number">17</a></sup> І промовив фараон до Йосипа: Скажи своїм братам: Зробіть оце: Понав'ючуйте худобу свою, та й ідіть, прибудьте до Краю ханаанського.</p>
  <p class="verse" id="Gen.45.18"><sup><a href="#Gen.45.18" class="verse-number">18</a></sup> І заберіть вашого батька й доми ваші, та й прийдіть до мене, а я дам вам добра єгипетського краю. І споживайте ситість землі.</p>
  <p class="verse" id="Gen.45.19"><sup><a href="#Gen.45.19" class="verse-number">19</a></sup> А ти одержав наказа сказати: Зробіть це: Візьміть собі з єгипетського краю вози для ваших дітей та для ваших жінок, і привезіть свого батька й прибудьте.</p>
  <p class="verse" id="Gen.45.20"><sup><a href="#Gen.45.20" class="verse-number">20</a></sup> А око ваше нехай не жалує ваших речей, бо добро всього єгипетського краю ваше воно.</p>
  <p class="verse" id="Gen.45.21"><sup><a href="#Gen.45.21" class="verse-number">21</a></sup> І зробили так Ізраїлеві сини. А Йосип дав їм вози на приказ фараонів, і дав їм поживи на дорогу.</p>
  <p class="verse" id="Gen.45.22"><sup><a href="#Gen.45.22" class="verse-number">22</a></sup> І дав усім їм кожному переміни одежі, а Веніяминові дав три сотні срібла та п'ять перемін одежі.</p>
  <p class="verse" id="Gen.45.23"><sup><a href="#Gen.45.23" class="verse-number">23</a></sup> А батькові своєму послав він оце: десять ослів, нав'ючених з добра Єгипту, і десять ослиць, нав'ючених збіжжям, і хліб, і поживу для батька його на дорогу.</p>
  <p class="verse" id="Gen.45.24"><sup><a href="#Gen.45.24" class="verse-number">24</a></sup> І відпустив він своїх братів, і вони пішли. І сказав він до них: Не сваріться в дорозі!</p>
  <p class="verse" id="Gen.45.25"><sup><a href="#Gen.45.25" class="verse-number">25</a></sup> І вийшли вони з Єгипту, та й прибули до ханаанського Краю, до Якова, батька свого.</p>
  <p class="verse" id="Gen.45.26"><sup><a href="#Gen.45.26" class="verse-number">26</a></sup> І розповіли йому, кажучи: Ще Йосип живий, і що він панує над усім єгипетським краєм. І зомліло серце його, бо він не повірив був їм...</p>
  <p class="verse" id="Gen.45.27"><sup><a href="#Gen.45.27" class="verse-number">27</a></sup> І переказували йому всі слова Йосипові, що говорив він до них. І як побачив він вози, що послав Йосип, щоб везти його, то ожив дух Якова, їхнього батька.</p>
  <p class="verse" id="Gen.45.28"><sup><a href="#Gen.45.28" class="verse-number">28</a></sup> І промовив Ізраїль: Досить! Ще живий Йосип, мій син! Піду ж та побачу його, поки помру!</p>
  <h2>Chapter 46</h2>
  <p class="verse" id="Gen.46.1"><sup><a href="#Gen.46.1" class="verse-number">1</a></sup> І вирушив Ізраїль, і все, що його, і прибув до Беер-Шеви, і приніс жертви Богові батька свого Ісака.</p>
  <p class="verse" id="Gen.46.2"><sup><a href="#Gen.46.2" class="verse-number">2</a></sup> І промовив Бог до Ізраїля в нічному видінні, і сказав: Якове, Якове! А той відказав: Ось я!</p>
  <p class="verse" id="Gen.46.3"><sup><a href="#Gen.46.3" class="verse-number">3</a></sup> І сказав Він: Я Той Бог, Бог батька твого. Не бійся зійти до Єгипту, бо Я вчиню тебе там великим народом.</p>
  <p class="verse" id="Gen.46.4"><sup><a href="#Gen.46.4" class="verse-number">4</a></sup> Я зійду з тобою до Єгипту, і Я також, виводячи, виведу тебе, а Йосип закриє рукою своєю очі твої.</p>
  <p class="verse" id="Gen.46.5"><sup><a href="#Gen.46.5" class="verse-number">5</a></sup> І встав Яків з Беер-Шеви. І повезли Ізраїлеві сини свого батька Якова, і дітей своїх, і жінок своїх возами, що послав фараон, щоб привезти його.</p>
  <p class="verse" id="Gen.46.6"><sup><a href="#Gen.46.6" class="verse-number">6</a></sup> І взяли вони стада свої, і маєток свій, що набули в землі ханаанській, і прибули до Єгипту Яків та ввесь рід його з ним.</p>
  <p class="verse" id="Gen.46.7"><sup><a href="#Gen.46.7" class="verse-number">7</a></sup> Він привів із собою до Єгипту синів своїх, і синів своїх синів з собою, дочок своїх, і дочок синів своїх, і ввесь рід свій.</p>
  <p class="verse" id="Gen.46.8"><sup><a href="#Gen.46.8" class="verse-number">8</a></sup> А оце ймення синів Ізраїлевих, що прибули до Єгипту: Яків та сини його: перворідний Яковів Рувим.</p>
  <p class="verse" id="Gen.46.9"><sup><a href="#Gen.46.9" class="verse-number">9</a></sup> І сини Рувимові: Ханох, і Паллу, і Хецрон, і Кармі.</p>
  <p class="verse" id="Gen.46.10"><sup><a href="#Gen.46.10" class="verse-number">10</a></sup> І сини Симеонові: Ємуїл, і Ямін, і Огад, і Яхін, і Цохар, і Саул, син ханаанеянки.</p>
  <p class="verse" id="Gen.46.11"><sup><a href="#Gen.46.11" class="verse-number">11</a></sup> І сини Левієві: Ґершон, Кегат і Мерарі.</p>
  <p class="verse" id="Gen.46.12"><sup><a href="#Gen.46.12" class="verse-number">12</a></sup> І сини Юдині: Ер, і Онан, і Шела, і Перец, і Зерах. І вмер Ер і Онан у ханаанській землі. А сини Перецеві були: Хецрон і Хамул.</p>
  <p class="verse" id="Gen.46.13"><sup><a href="#Gen.46.13" class="verse-number">13</a></sup> І сини Іссахарові: Тола, і Цувва, і Йов, і Шимрон.</p>
  <p class="verse" id="Gen.46.14"><sup><a href="#Gen.46.14" class="verse-number">14</a></sup> І сини Завулонові: Серед, і Елон, і Яхлеїл.</p>
  <p class="verse" id="Gen.46.15"><sup><a href="#Gen.46.15" class="verse-number">15</a></sup> Оце сини Ліїні, що вродила вона Якову в Падані арамейськім, та дочку його Діну. Усіх душ синів його й дочок його тридцять три.</p>
  <p class="verse" id="Gen.46.16"><sup><a href="#Gen.46.16" class="verse-number">16</a></sup> І сини Ґадові: Ціфйон, і Хаґґі, Шуні, і Ецбон, Ері, і Ароді, і Ар'їлі.</p>
  <p class="verse" id="Gen.46.17"><sup><a href="#Gen.46.17" class="verse-number">17</a></sup> І сини Асирові: Їмна, і Їшва, і Їшві, і Верія, і Сірах, сестра їх. І сини Верії: Хевер і Малкіїл.</p>
  <p class="verse" id="Gen.46.18"><sup><a href="#Gen.46.18" class="verse-number">18</a></sup> Оце сини Зілпи, що Лаван був дав її своїй дочці Лії, а вона вродила їх Якову, шістнадцять душ.</p>
  <p class="verse" id="Gen.46.19"><sup><a href="#Gen.46.19" class="verse-number">19</a></sup> Сини Рахілі, жінки Якова: Йосип і Веніямин.</p>
  <p class="verse" id="Gen.46.20"><sup><a href="#Gen.46.20" class="verse-number">20</a></sup> І вродилися Йосипові в єгипетськім краї Манасія та Єфрем, що їх уродила йому Оснат, дочка Поті-Фера, жерця Ону.</p>
  <p class="verse" id="Gen.46.21"><sup><a href="#Gen.46.21" class="verse-number">21</a></sup> І сини Веніяминові: Бела, і Бехер, і Ашбел, Ґера, і Нааман, Ехі, і Рош, Муппім, і Хуппім, і Ард.</p>
  <p class="verse" id="Gen.46.22"><sup><a href="#Gen.46.22" class="verse-number">22</a></sup> Оце сини Рахілині, що вродилися Якову, усіх душ чотирнадцять.</p>
  <p class="verse" id="Gen.46.23"><sup><a href="#Gen.46.23" class="verse-number">23</a></sup> І сини Данові: Хушім.</p>
  <p class="verse" id="Gen.46.24"><sup><a href="#Gen.46.24" class="verse-number">24</a></sup> І сини Нефталимові: Яхсеїл, і Ґуні, і Єцер, і Шіллем.</p>
  <p class="verse" id="Gen.46.25"><sup><a href="#Gen.46.25" class="verse-number">25</a></sup> Оце сини Білги, що її Лаван дав був своїй дочці Рахілі. І вона породила їх Якову, усіх душ сім.</p>
  <p class="verse" id="Gen.46.26"><sup><a href="#Gen.46.26" class="verse-number">26</a></sup> Усіх душ, що прийшли з Яковом в Єгипет, що походять із стегон його, окрім жінок синів Якова, усіх душ шістдесят і шість.</p>
  <p class="verse" id="Gen.46.27"><sup><a href="#Gen.46.27" class="verse-number">27</a></sup> А сини Йосипа, що народилися йому в Єгипті, дві душі. Усіх душ дому Якова, що прийшли були до Єгипту, сімдесят.</p>
  <p class="verse" id="Gen.46.28"><sup><a href="#Gen.46.28" class="verse-number">28</a></sup> І послав він перед собою Юду до Йосипа, щоб показував перед ним дорогу до Ґошену. І прибули вони до краю Ґошен.</p>
  <p class="verse" id="Gen.46.29"><sup><a href="#Gen.46.29" class="verse-number">29</a></sup> І запріг Йосип свою колесницю, і вирушив назустріч батькові своєму Ізраїлеві до Ґошену. І він показався йому, і впав йому на шию, та й плакав довго на шиї його...</p>
  <p class="verse" id="Gen.46.30"><sup><a href="#Gen.46.30" class="verse-number">30</a></sup> І промовив Ізраїль до Йосипа: Нехай тепер помру я, побачивши обличчя твоє, що ти ще живий!</p>
  <p class="verse" id="Gen.46.31"><sup><a href="#Gen.46.31" class="verse-number">31</a></sup> А Йосип промовив до своїх братів і до дому батька свого: Піду й розкажу фараонові, та й повім йому: Брати мої й дім батька мого, що були в Краї ханаанськім, прибули до мене.</p>
  <p class="verse" id="Gen.46.32"><sup><a href="#Gen.46.32" class="verse-number">32</a></sup> А люди ці пастухи отари, бо були скотарі. І вони припровадили дрібну та велику худобу свою, і все, що їхнє було.</p>
  <p class="verse" id="Gen.46.33"><sup><a href="#Gen.46.33" class="verse-number">33</a></sup> І станеться, коли покличе вас фараон і скаже: Яке ваше зайняття?</p>
  <p class="verse" id="Gen.46.34"><sup><a href="#Gen.46.34" class="verse-number">34</a></sup> то ви відкажете: Скотарями були твої раби від молодости своєї аж дотепер, і ми, і батьки наші, щоб ви осіли в країні Ґошен, бо для Єгипту кожен пастух отари огида.</p>
  <h2>Chapter 47</h2>
  <p class="verse" id="Gen.47.1"><sup><a href="#Gen.47.1" class="verse-number">1</a></sup> І прийшов Йосип, і розповів фараонові та й сказав: Мій батько, і брати мої, і їхні отари, і худоба їх, і все їхнє прибули з ханаанського Краю. І ось вони в країні Ґошен.</p>
  <p class="verse" id="Gen.47.2"><sup><a href="#Gen.47.2" class="verse-number">2</a></sup> І взяв він із своїх братів п'ятеро чоловіка, та й поставив їх перед лицем фараоновим.</p>
  <p class="verse" id="Gen.47.3"><sup><a href="#Gen.47.3" class="verse-number">3</a></sup> І сказав фараон до братів його: Яке ваше зайняття? А вони відказали фараонові: Пастухи отари раби твої, і ми, і наші батьки.</p>
  <p class="verse" id="Gen.47.4"><sup><a href="#Gen.47.4" class="verse-number">4</a></sup> І сказали вони фараонові: Ми прибули, щоб мешкати в краї цім, нема бо паші для отари, що є в рабів твоїх, бо в ханаанському Краї тяжкий голод. А тепер нехай же осядуть раби твої в країні Ґошен.</p>
  <p class="verse" id="Gen.47.5"><sup><a href="#Gen.47.5" class="verse-number">5</a></sup> І промовив фараон до Йосипа, говорячи: Батько твій та брати твої прибули до тебе.</p>
  <p class="verse" id="Gen.47.6"><sup><a href="#Gen.47.6" class="verse-number">6</a></sup> Єгипетьський край він перед лицем твоїм. У найліпшім місці цього краю осади батька свого та братів своїх, нехай осядуть у країні Ґошен. А коли знаєш, і між ними є здатні люди, то зроби їх зверхниками моєї череди.</p>
  <p class="verse" id="Gen.47.7"><sup><a href="#Gen.47.7" class="verse-number">7</a></sup> І привів Йосип батька свого Якова, та й поставив його перед лицем фараоновим. І Яків поблагословив фараона.</p>
  <p class="verse" id="Gen.47.8"><sup><a href="#Gen.47.8" class="verse-number">8</a></sup> І промовив фараон до Якова: Скільки днів часу життя твого?</p>
  <p class="verse" id="Gen.47.9"><sup><a href="#Gen.47.9" class="verse-number">9</a></sup> А Яків сказав до фараона: Днів часу мандрівки моєї сто й тридцять літ. Короткі та лихі були дні часу життя мого, і не досягли вони днів часу життя батьків моїх у днях часу мандрівки їхньої.</p>
  <p class="verse" id="Gen.47.10"><sup><a href="#Gen.47.10" class="verse-number">10</a></sup> І Яків поблагословив фараона, та й вийшов від обличчя фараонового.</p>
  <p class="verse" id="Gen.47.11"><sup><a href="#Gen.47.11" class="verse-number">11</a></sup> І осадив Йосип батька свого та братів своїх, і дав їм володіння в єгипетській країні, у найкращім місці цієї землі у країні Рамесес, як наказав був фараон.</p>
  <p class="verse" id="Gen.47.12"><sup><a href="#Gen.47.12" class="verse-number">12</a></sup> І постачав Йосип хліб для батька свого й братів своїх, та для всього дому свого батька відповідно до числа дітей.</p>
  <p class="verse" id="Gen.47.13"><sup><a href="#Gen.47.13" class="verse-number">13</a></sup> А хліба не було в усім тім краї, бо голод став дуже тяжкий. І виснажився єгипетський край та Край ханаанський через той голод.</p>
  <p class="verse" id="Gen.47.14"><sup><a href="#Gen.47.14" class="verse-number">14</a></sup> І зібрав Йосип усе срібло, що знаходилося в єгипетськім краї та в Краї ханаанськім, за поживу, що вони купували. І Йосип вніс те срібло до фараонового дому.</p>
  <p class="verse" id="Gen.47.15"><sup><a href="#Gen.47.15" class="verse-number">15</a></sup> І вичерпалося срібло в краї єгипетськім та в Краї ханаанськім. І прибув увесь Єгипет до Йосипа, говорячи: Дай же нам хліба! Нащо нам умирати перед тобою, тому що вичерпалося срібло?</p>
  <p class="verse" id="Gen.47.16"><sup><a href="#Gen.47.16" class="verse-number">16</a></sup> А Йосип сказав: Дайте свою худобу, а я дам вам за худобу вашу, коли вичерпалося срібло.</p>
  <p class="verse" id="Gen.47.17"><sup><a href="#Gen.47.17" class="verse-number">17</a></sup> І вони припровадили худобу свою до Йосипа. І дав їм Йосип хліба за коні, і за отари, і за череди худоби, і за осли. І він того року постачав їм хліб за всю їхню худобу.</p>
  <p class="verse" id="Gen.47.18"><sup><a href="#Gen.47.18" class="verse-number">18</a></sup> І скінчився той рік, і вони прибули до нього другого року, та й сказали йому: Не скажемо неправди перед паном своїм, що вичерпалося срібло, а череди здобутку в нашого пана. Нічого не зосталося перед нашим паном, хібащо наше тіло та наша земля!</p>
  <p class="verse" id="Gen.47.19"><sup><a href="#Gen.47.19" class="verse-number">19</a></sup> Нащо ми маємо вмирати на очах твоїх, і ми, і наша земля? Купи нас та нашу землю за хліб, і будемо ми та наша земля рабами фараонові. А ти дай насіння, і будемо жити, і не помремо, а земля не опустіє...</p>
  <p class="verse" id="Gen.47.20"><sup><a href="#Gen.47.20" class="verse-number">20</a></sup> І Йосип купив усю землю єгипетську для фараона, бо єгиптяни спродували кожен поле своє, посилився бо був голод між ними. І стала земля фараоновою.</p>
  <p class="verse" id="Gen.47.21"><sup><a href="#Gen.47.21" class="verse-number">21</a></sup> А народ він перепроваджував його до міст від кінця границі Єгипту й аж до кінця її.</p>
  <p class="verse" id="Gen.47.22"><sup><a href="#Gen.47.22" class="verse-number">22</a></sup> Тільки землі жерців не купив він, бо для жерців була устава жити на прибутки від фараона. І вони їли свій пай, що давав їм фараон, тому не продали своєї землі.</p>
  <p class="verse" id="Gen.47.23"><sup><a href="#Gen.47.23" class="verse-number">23</a></sup> І сказав Йосип до народу: Оце купив я сьогодні для фараона вас і землю вашу. Ось вам насіння, і засійте землю.</p>
  <p class="verse" id="Gen.47.24"><sup><a href="#Gen.47.24" class="verse-number">24</a></sup> А настануть жнива, то дасте п'яту частину фараонові, а чотири частині будуть вам на насіння для поля й на їжу вам та тим, хто в домах ваших, та на їжу для ваших дітей.</p>
  <p class="verse" id="Gen.47.25"><sup><a href="#Gen.47.25" class="verse-number">25</a></sup> А вони відказали: Ти нас удержав при житті. Нехай же знайдемо милість в очах свого пана, і станемо рабами фараонові.</p>
  <p class="verse" id="Gen.47.26"><sup><a href="#Gen.47.26" class="verse-number">26</a></sup> А Йосип поклав це за постанову на єгипетську землю аж до сьогоднішнього дня: на п'яту частину для фараона. Сама тільки земля жерців не стала фараоновою.</p>
  <p class="verse" id="Gen.47.27"><sup><a href="#Gen.47.27" class="verse-number">27</a></sup> І осів Ізраїль в єгипетськім краї в країні Ґошен, і набули в нім володіння. І вони розродилися й сильно розмножилися.</p>
  <p class="verse" id="Gen.47.28"><sup><a href="#Gen.47.28" class="verse-number">28</a></sup> І жив Яків в єгипетськім краї сімнадцять літ. І були дні Якова, літа життя його, сто літ і сорок і сім літ.</p>
  <p class="verse" id="Gen.47.29"><sup><a href="#Gen.47.29" class="verse-number">29</a></sup> І наблизилися дні Ізраїля до смерти. І кликнув він до сина свого до Йосипа, та й промовив йому: Коли знайшов я милість в очах твоїх, поклади руку свою під стегно моє, і вчини зо мною милість та правду: Не поховай мене в Єгипті!</p>
  <p class="verse" id="Gen.47.30"><sup><a href="#Gen.47.30" class="verse-number">30</a></sup> І ляжу я з батьками своїми, і ти винесеш мене з Єгипту, і поховаєш мене в їхньому гробі. А той відказав: Я вчиню за словом твоїм.</p>
  <p class="verse" id="Gen.47.31"><sup><a href="#Gen.47.31" class="verse-number">31</a></sup> А Яків сказав: Присягни ж мені! І він присягнув йому. І вклонився Ізраїль на зголов'я постелі.</p>
  <h2>Chapter 48</h2>
  <p class="verse" id="Gen.48.1"><sup><a href="#Gen.48.1" class="verse-number">1</a></sup> І сталося по тих випадках, і сказано було Йосипові: Ось батько твій хворіє. І він узяв із собою обох своїх синів, Манасію та Єфрема.</p>
  <p class="verse" id="Gen.48.2"><sup><a href="#Gen.48.2" class="verse-number">2</a></sup> І промовив він до Якова й сказав: Ось до тебе прийшов твій син Йосип! І зміцнився Ізраїль, та й сів на постелі.</p>
  <p class="verse" id="Gen.48.3"><sup><a href="#Gen.48.3" class="verse-number">3</a></sup> І сказав Яків до Йосипа: Бог Всемогутній явився був мені в Лузі в землі ханаанській, і поблагословив мене.</p>
  <p class="verse" id="Gen.48.4"><sup><a href="#Gen.48.4" class="verse-number">4</a></sup> І сказав Він до мене: Ось Я розплоджу тебе й розмножу тебе, і вчиню тебе громадою народів. А цю землю Я дам нащадкам твоїм по тобі володінням навіки.</p>
  <p class="verse" id="Gen.48.5"><sup><a href="#Gen.48.5" class="verse-number">5</a></sup> А тепер два сини твої, уроджені тобі в єгипетськім краї до прибуття мого до тебе до Єгипту, вони мої! Єфрем і Манасія, як Рувим і Симеон, будуть мої.</p>
  <p class="verse" id="Gen.48.6"><sup><a href="#Gen.48.6" class="verse-number">6</a></sup> А нащадки твої, що породиш по них, вони будуть твої. Вони будуть зватися на ймення своїх братів у наслідді своїм.</p>
  <p class="verse" id="Gen.48.7"><sup><a href="#Gen.48.7" class="verse-number">7</a></sup> А я, коли я прийшов був з Падану, померла мені Рахіль у Краї ханаанськім на дорозі, коли була ще ківра землі, щоб прийти до Ефрати. І я поховав був її там, на дорозі до Ефрати, це Віфлеєм.</p>
  <p class="verse" id="Gen.48.8"><sup><a href="#Gen.48.8" class="verse-number">8</a></sup> А Ізраїль побачив синів Йосипових та й сказав: Хто вони?</p>
  <p class="verse" id="Gen.48.9"><sup><a href="#Gen.48.9" class="verse-number">9</a></sup> І сказав Йосип до батька свого: Вони мої сини, що Бог дав мені тут. А той відказав: Візьми ж їх до мене, і я їх поблагословлю.</p>
  <p class="verse" id="Gen.48.10"><sup><a href="#Gen.48.10" class="verse-number">10</a></sup> А очі Ізраїлеві стали тяжкі від старости, він не міг дивитися. І Йосип підвів їх до нього, а той поцілував їх і пригорнув їх.</p>
  <p class="verse" id="Gen.48.11"><sup><a href="#Gen.48.11" class="verse-number">11</a></sup> І сказав Ізраїль до Йосипа: Не сподівався я побачити обличчя твого, а ось Бог дав мені побачити й насіння твоє.</p>
  <p class="verse" id="Gen.48.12"><sup><a href="#Gen.48.12" class="verse-number">12</a></sup> І Йосип відвів їх від колін його, та й упав на обличчя своє до землі.</p>
  <p class="verse" id="Gen.48.13"><sup><a href="#Gen.48.13" class="verse-number">13</a></sup> І Йосип узяв їх обох, Єфрема своєю правицею від лівиці Ізраїля, а Манасію своєю лівицею від правиці Ізраїля, та й до нього підвів.</p>
  <p class="verse" id="Gen.48.14"><sup><a href="#Gen.48.14" class="verse-number">14</a></sup> І простяг Ізраїль правицю свою та й поклав на голову Єфрема, а він молодший, а лівицю свою на голову Манасії. Він схрестив свої руки, хоч Манасія перворідний.</p>
  <p class="verse" id="Gen.48.15"><sup><a href="#Gen.48.15" class="verse-number">15</a></sup> І він поблагословив Йосипа, та й промовив: Бог, що перед обличчям Його ходили батьки мої Авраам та Ісак, що пасе мене, відколи існую аж до цього дня,</p>
  <p class="verse" id="Gen.48.16"><sup><a href="#Gen.48.16" class="verse-number">16</a></sup> Ангол, що рятує мене від усього лихого, нехай поблагословить цих юнаків, і нехай буде зване в них ім'я моє й ім'я батьків моїх Авраама та Ісака, і нехай вони множаться, як та риба, посеред землі.</p>
  <p class="verse" id="Gen.48.17"><sup><a href="#Gen.48.17" class="verse-number">17</a></sup> А Йосип побачив, що батько його кладе правицю свою на голову Єфремову, і було це не до вподоби йому. І він підпер руку батька свого, щоб зняти її з-над голови Єфрема на голову Манасіїну.</p>
  <p class="verse" id="Gen.48.18"><sup><a href="#Gen.48.18" class="verse-number">18</a></sup> І сказав Йосип до батька свого: Не так, батьку мій, бо оцей перворідний, поклади правицю свою на його голову!</p>
  <p class="verse" id="Gen.48.19"><sup><a href="#Gen.48.19" class="verse-number">19</a></sup> А батько його не хотів, і сказав: Знаю, мій сину, знаю! І він буде народом, і він буде великий, але його менший брат буде більший від нього, а потомство його стане повнею народів.</p>
  <p class="verse" id="Gen.48.20"><sup><a href="#Gen.48.20" class="verse-number">20</a></sup> І він поблагословив їх того дня, кажучи: Тобою буде благословляти Ізраїль, говорячи: Нехай Бог учинить тебе як Єфрема і як Манасію! І поставив Єфрема перед Манасією.</p>
  <p class="verse" id="Gen.48.21"><sup><a href="#Gen.48.21" class="verse-number">21</a></sup> І сказав Ізраїль до Йосипа: Ось я вмираю... А Бог буде з вами, і поверне вас до Краю ваших батьків!</p>
  <p class="verse" id="Gen.48.22"><sup><a href="#Gen.48.22" class="verse-number">22</a></sup> А я тобі дав понад братів твоїх одну частку, яку я взяв був з руки амореянина своїм мечем та луком своїм.</p>
  <h2>Chapter 49</h2>
  <p class="verse" id="Gen.49.1"><sup><a href="#Gen.49.1" class="verse-number">1</a></sup> І покликав Яків усіх синів своїх та й промовив: Зберіться, а я сповіщу вам, що вас спіткає наприкінці днів.</p>
  <p class="verse" id="Gen.49.2"><sup><a href="#Gen.49.2" class="verse-number">2</a></sup> Зійдіться та слухайте ви, сини Якова, і прислухайтеся до Ізраїля, вашого батька!</p>
  <p class="verse" id="Gen.49.3"><sup><a href="#Gen.49.3" class="verse-number">3</a></sup> Рувиме, ти мій перворідний, моя міць і початок ти сили моєї, верх величности й верх ти могутности!</p>
  <p class="verse" id="Gen.49.4"><sup><a href="#Gen.49.4" class="verse-number">4</a></sup> Ти пінився був, як вода, та не втримаєшся, бо ти увійшов був на ложе свойого отця, і збезчестив його, на постелю мою ти піднявся!</p>
  <p class="verse" id="Gen.49.5"><sup><a href="#Gen.49.5" class="verse-number">5</a></sup> Симеон і Левій то брати, їхня зброя знаряддя насильства.</p>
  <p class="verse" id="Gen.49.6"><sup><a href="#Gen.49.6" class="verse-number">6</a></sup> Хай до їхньої змови не входить душа моя, і нехай не прилучиться слава моя до їх зборів, бо вони в своїм гніві людину забили, а в своїй самоволі вола копит позбавили...</p>
  <p class="verse" id="Gen.49.7"><sup><a href="#Gen.49.7" class="verse-number">7</a></sup> Проклятий гнів їхній, бо сильний, та їхня лютість, тяжка бо вона! Поділю їх я в Якові, і їх розпорошу в Ізраїлі!</p>
  <p class="verse" id="Gen.49.8"><sup><a href="#Gen.49.8" class="verse-number">8</a></sup> О Юдо, похвалять тебе твої браття! Рука твоя на шиї твоїх ворогів, сини батька твого тобі вклоняться.</p>
  <p class="verse" id="Gen.49.9"><sup><a href="#Gen.49.9" class="verse-number">9</a></sup> Юда лев молодий! Ти, мій сину, вертаєшся з здобичі: прихиливсь він, поклався як лев й як левиця, зведе хто його?</p>
  <p class="verse" id="Gen.49.10"><sup><a href="#Gen.49.10" class="verse-number">10</a></sup> Не відійметься берло від Юди, ані з його стегон законодавець, аж прийде Примиритель, що Йому буде послух народів.</p>
  <p class="verse" id="Gen.49.11"><sup><a href="#Gen.49.11" class="verse-number">11</a></sup> Він прив'язує до винограду свого молодого осла, а до вибраної виноградини сина ослиці своєї. Він одежу свою буде прати в вині, а шату свою в виноградній крові!</p>
  <p class="verse" id="Gen.49.12"><sup><a href="#Gen.49.12" class="verse-number">12</a></sup> Від вина він зробивсь мутноокий, а від молока білозубий.</p>
  <p class="verse" id="Gen.49.13"><sup><a href="#Gen.49.13" class="verse-number">13</a></sup> Завулон буде мешкать над берегом морським, над берегом тим, де стають кораблі, а границя його до Сидону.</p>
  <p class="verse" id="Gen.49.14"><sup><a href="#Gen.49.14" class="verse-number">14</a></sup> Іссахар то костистий осел, що лежить між кошарами.</p>
  <p class="verse" id="Gen.49.15"><sup><a href="#Gen.49.15" class="verse-number">15</a></sup> І побачив він спокій, що добрий, та землю, що стала приємна, і він нахилив свої плечі, щоб нести, і став працювать на податок.</p>
  <p class="verse" id="Gen.49.16"><sup><a href="#Gen.49.16" class="verse-number">16</a></sup> Дан буде судить свій народ, як один із Ізраїльських родів.</p>
  <p class="verse" id="Gen.49.17"><sup><a href="#Gen.49.17" class="verse-number">17</a></sup> Дан буде вужем при дорозі, змією отруйливою при шляху, що п'яти коневі кусає, і його верхівець позад себе впаде.</p>
  <p class="verse" id="Gen.49.18"><sup><a href="#Gen.49.18" class="verse-number">18</a></sup> Спасіння від Тебе чекаю, о Господи!</p>
  <p class="verse" id="Gen.49.19"><sup><a href="#Gen.49.19" class="verse-number">19</a></sup> Ґад на нього юрба нападатиме, та він нападе на їх п'яти.</p>
  <p class="verse" id="Gen.49.20"><sup><a href="#Gen.49.20" class="verse-number">20</a></sup> Асир його хліб буде ситий, і він буде давати присмаки царські.</p>
  <p class="verse" id="Gen.49.21"><sup><a href="#Gen.49.21" class="verse-number">21</a></sup> Нефталим вільна ланя, він прекрасні слова видає.</p>
  <p class="verse" id="Gen.49.22"><sup><a href="#Gen.49.22" class="verse-number">22</a></sup> Йосип вітка родюча, вітка родючая над джерелом, її віття по муру спинається.</p>
  <p class="verse" id="Gen.49.23"><sup><a href="#Gen.49.23" class="verse-number">23</a></sup> І огірчили його та з луку стріляли, і зненавиділи були стрільці його.</p>
  <p class="verse" id="Gen.49.24"><sup><a href="#Gen.49.24" class="verse-number">24</a></sup> Та зостався міцним його лук, і стали пружні рамена його рук, від рук Сильного Якового, звідти Пастир, Твердиня синів Ізраїлевих.</p>
  <p class="verse" id="Gen.49.25"><sup><a href="#Gen.49.25" class="verse-number">25</a></sup> Проси ти від Бога, свойого Отця, і Він допоможе тобі, і проси Всемогутнього і Він благословить тебе благословенням небес, що на висоті, благословенням безодні, що долі лежить, благословеннями перс та утроби.</p>
  <p class="verse" id="Gen.49.26"><sup><a href="#Gen.49.26" class="verse-number">26</a></sup> Благословення батька твого стали сильніші від благословення батьків моїх, аж до пожаданих висот віковічних. Нехай вони будуть на голову Йосипову, на маківку вибраного з-поміж братів своїх!</p>
  <p class="verse" id="Gen.49.27"><sup><a href="#Gen.49.27" class="verse-number">27</a></sup> Веніямин хижий вовк: вранці їсть він ловитву, а на вечір розділює здобич.</p>
  <p class="verse" id="Gen.49.28"><sup><a href="#Gen.49.28" class="verse-number">28</a></sup> Оце всі дванадцять племен Ізраїлевих, і те, що говорив їм батько їх. І він поблагословив їх, кожного за благословенням його поблагословив їх.</p>
  <p class="verse" id="Gen.49.29"><sup><a href="#Gen.49.29" class="verse-number">29</a></sup> І він наказав їм, і промовив до них: Я прилучаюся до своєї рідні... Поховайте мене при батьках моїх у печері, що на полі Ефрона хіттеянина,</p>
  <p class="verse" id="Gen.49.30"><sup><a href="#Gen.49.30" class="verse-number">30</a></sup> у тій печері, що на полі Махпели, що навпроти Мамре в ханаанській землі, яке поле купив був Авраам від Ефрона хіттеянина на володіння для гробу.</p>
  <p class="verse" id="Gen.49.31"><sup><a href="#Gen.49.31" class="verse-number">31</a></sup> Там поховано Авраама й жінку його Сарру, там поховали Ісака та його жінку Ревеку, і там поховав я Лію.</p>
  <p class="verse" id="Gen.49.32"><sup><a href="#Gen.49.32" class="verse-number">32</a></sup> Поле й печера, що на нім, то добуток від синів Хета.</p>
  <p class="verse" id="Gen.49.33"><sup><a href="#Gen.49.33" class="verse-number">33</a></sup> І закінчив Яків заповіта синам своїм, і втягнув свої ноги до ліжка, та й спочив. І він прилучився до своєї рідні.</p>
  <h2>Chapter 50</h2>
  <p class="verse" id="Gen.50.1"><sup><a href="#Gen.50.1" class="verse-number">1</a></sup> І впав Йосип на лице батька свого, та й плакав над ним, і цілував його.</p>
  <p class="verse" id="Gen.50.2"><sup><a href="#Gen.50.2" class="verse-number">2</a></sup> І звелів Йосип рабам своїм лікарям забальзамувати батька його. І забальзамували ці лікарі Ізраїля.</p>
  <p class="verse" id="Gen.50.3"><sup><a href="#Gen.50.3" class="verse-number">3</a></sup> І сповнилося йому сорок день, бо так сповняються дні бальзамування. І оплакував його Єгипет сімдесят день.</p>
  <p class="verse" id="Gen.50.4"><sup><a href="#Gen.50.4" class="verse-number">4</a></sup> А як минули дні оплакування його, то сказав Йосип до дому фараонового, говорячи: Коли знайшов я ласку в очах ваших, то говоріть до ушей фараонових так:</p>
  <p class="verse" id="Gen.50.5"><sup><a href="#Gen.50.5" class="verse-number">5</a></sup> Батько мій заприсяг був мене, говорячи: Ось я вмираю. У гробі моїм, що я собі викопав у Країні ханаанській, там поховаєш мене. А тепер нехай я піду, і поховаю батька свого, та й вернуся.</p>
  <p class="verse" id="Gen.50.6"><sup><a href="#Gen.50.6" class="verse-number">6</a></sup> І сказав фараон: Піди, і поховай свого батька, як заприсяг він тебе.</p>
  <p class="verse" id="Gen.50.7"><sup><a href="#Gen.50.7" class="verse-number">7</a></sup> І пішов Йосип поховати батька свого, а з ним пішли всі раби фараонові, старші дому його, і всі старші єгипетського краю,</p>
  <p class="verse" id="Gen.50.8"><sup><a href="#Gen.50.8" class="verse-number">8</a></sup> і ввесь дім Йосипів, і браття його, і дім батька його. Тільки дітей своїх та дрібну й велику худобу свою вони позоставили в країні Ґошен.</p>
  <p class="verse" id="Gen.50.9"><sup><a href="#Gen.50.9" class="verse-number">9</a></sup> І вирушили з ним також колесниці та комонники. І був табір їх дуже великий.</p>
  <p class="verse" id="Gen.50.10"><sup><a href="#Gen.50.10" class="verse-number">10</a></sup> І прийшли вони до Ґорен-Атаду, що по другім боці Йордану, і плакали там великим та дуже ревним плачем... І він учинив батькові своєму семиденну жалобу.</p>
  <p class="verse" id="Gen.50.11"><sup><a href="#Gen.50.11" class="verse-number">11</a></sup> І побачили мешканці того Краю, ханаанеяни, жалобу в Ґорен-Атаді, та й сказали:</p>
  <p class="verse" id="Gen.50.12"><sup><a href="#Gen.50.12" class="verse-number">12</a></sup> І вчинили йому сини його так, як він їм заповів був.</p>
  <p class="verse" id="Gen.50.13"><sup><a href="#Gen.50.13" class="verse-number">13</a></sup> І понесли його сини його до ханаанського Краю, та й поховали його в печері поля Махпели, яке поле купив був Авраам на володіння для гробу від хіттеянина Ефрона, навпроти Мамре.</p>
  <p class="verse" id="Gen.50.14"><sup><a href="#Gen.50.14" class="verse-number">14</a></sup> А Йосип, як поховав він батька свого, вернувся до Єгипту, він і брати його, та всі, хто ходив з ним ховати батька його.</p>
  <p class="verse" id="Gen.50.15"><sup><a href="#Gen.50.15" class="verse-number">15</a></sup> І побачили Йосипові брати, що вмер їхній батько, та й сказали: А що як зненавидить нас Йосип, і справді верне нам усе зло, що ми йому були заподіяли?</p>
  <p class="verse" id="Gen.50.16"><sup><a href="#Gen.50.16" class="verse-number">16</a></sup> І переказали вони Йосипові, говорячи: Батько твій заповів був перед своєю смертю, кажучи:</p>
  <p class="verse" id="Gen.50.17"><sup><a href="#Gen.50.17" class="verse-number">17</a></sup> Отак скажіть Йосипові: Прошу, вибач гріх братів твоїх та їхню провину, бо вони тобі зло були заподіяли! А тепер вибач гріх рабам Бога батька твого! І заплакав Йосип, як вони говорили до нього...</p>
  <p class="verse" id="Gen.50.18"><sup><a href="#Gen.50.18" class="verse-number">18</a></sup> І пішли також браття його, і впали перед лицем його, та й сказали: Ось ми тобі за рабів!</p>
  <p class="verse" id="Gen.50.19"><sup><a href="#Gen.50.19" class="verse-number">19</a></sup> А Йосип промовив до них: Не бійтеся, бо хіба ж я замість Бога?</p>
  <p class="verse" id="Gen.50.20"><sup><a href="#Gen.50.20" class="verse-number">20</a></sup> Ви задумували були на мене зло, та Бог задумав те на добре, щоб зробити, як вийшло сьогодні, щоб заховати при житті великий народ!</p>
  <p class="verse" id="Gen.50.21"><sup><a href="#Gen.50.21" class="verse-number">21</a></sup> А тепер не лякайтеся, я буду утримувати вас та дітей ваших! І він потішав їх, і промовляв до їхнього серця.</p>
  <p class="verse" id="Gen.50.22"><sup><a href="#Gen.50.22" class="verse-number">22</a></sup> І осівся Йосип в Єгипті, він та дім батька його. І жив Йосип сто і десять літ.</p>
  <p class="verse" id="Gen.50.23"><sup><a href="#Gen.50.23" class="verse-number">23</a></sup> І побачив Йосип в Єфрема дітей третього покоління. Також сини Махіра, сина Манасіїного, були народилися на Йосипові коліна.</p>
  <p class="verse" id="Gen.50.24"><sup><a href="#Gen.50.24" class="verse-number">24</a></sup> І сказав Йосип до братів своїх: Я вмираю, а Бог конче згадає вас, і виведе вас із цієї землі до Краю, якого присягнув був Авраамові, Ісакові та Якову.</p>
  <p class="verse" id="Gen.50.25"><sup><a href="#Gen.50.25" class="verse-number">25</a></sup> І Йосип заприсяг Ізраїлевих синів, говорячи: Конче згадає Бог вас, а ви винесете звідси кості мої!</p>
  <p class="verse" id="Gen.50.26"><sup><a href="#Gen.50.26" class="verse-number">26</a></sup> І впокоївся Йосип у віці ста й десяти літ. І забальзамували його, і він був покладений у труну в Єгипті.</p>
</body>
</html>
