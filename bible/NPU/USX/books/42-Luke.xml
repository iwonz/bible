<?xml version="1.0" encoding="UTF-8"?>
<usx version="3.0">
  <book code="LUKE" style="id"/>
  <chapter number="1" style="c"/>
  <para style="p">
    <verse number="1" style="v"/>Через те, що багато-хто брались складати оповість про справи, які стались між нами,
    <verse number="2" style="v"/>як нам ті розповіли, хто спочатку були самовидцями й слугами Слова,
    <verse number="3" style="v"/>тому й я, все від першої хвилі докладно розвідавши, забажав описати за порядком для тебе, високодостойний Теофіле,
    <verse number="4" style="v"/>щоб пізнав ти істоту науки, якої навчився.
    <verse number="5" style="v"/>За днів царя юдейського Ірода був один священик, на ім'я Захарій, з денної черги Авія, та дружина його із дочок Ааронових, а ім'я їй Єлисавета.
    <verse number="6" style="v"/>І обоє вони були праведні перед Богом, бездоганно сповняючи заповіді й постанови Господні.
    <verse number="7" style="v"/>А дитини не мали вони, бо Єлисавета неплідна була, та й віку старого обоє були.
    <verse number="8" style="v"/>І ось раз, як у порядку своєї черги він служив перед Богом,
    <verse number="9" style="v"/>за звичаєм священства, жеребком йому випало до Господнього храму ввійти й покадити.
    <verse number="10" style="v"/>Під час же кадіння вся безліч народу молилась знадвору.
    <verse number="11" style="v"/>І з'явивсь йому Ангол Господній, ставши праворуч кадильного жертівника.
    <verse number="12" style="v"/>І стривоживсь Захарій, побачивши, і острах на нього напав.
    <verse number="13" style="v"/>А Ангол до нього промовив: Не бійся, Захаріє, бо почута молитва твоя, і дружина твоя Єлисавета сина породить тобі, ти ж даси йому ймення Іван.
    <verse number="14" style="v"/>І він буде на радість та втіху тобі, і з його народження багато-хто втішаться.
    <verse number="15" style="v"/>Бо він буде великий у Господа, ні вина, ні п'янкого напою не питиме, і наповниться Духом Святим ще з утроби своєї матері.
    <verse number="16" style="v"/>І багато синів із Ізраїля він наверне до їхнього Господа Бога.
    <verse number="17" style="v"/>І він сам перед Ним буде йти в духу й силі Іллі, щоб серця батьків привернути до дітей, і неслухняних до мудрости праведних, щоб готових людей спорядити для Господа.
    <verse number="18" style="v"/>І промовив Захарій до Ангола: Із чого пізнаю я це? Я ж старий, та й дружина моя вже похилого віку...
    <verse number="19" style="v"/>А Ангол прорік йому в відповідь: Я Гавриїл, що стою перед Богом; мене послано, щоб говорити з тобою, і звістити тобі про цю Добру Новину.
    <verse number="20" style="v"/>І замовкнеш ось ти, і говорити не зможеш аж до дня, коли станеться це, за те, що ти віри не йняв був словам моїм, які збудуться часу свого!
    <verse number="21" style="v"/>А люди чекали Захарія, та й дивувались, чого забаривсь він у храмі.
    <verse number="22" style="v"/>Коли ж вийшов, не міг говорити до них, і вони зрозуміли, що видіння він бачив у храмі. А він тільки знаки їм давав, і залишився німий...
    <verse number="23" style="v"/>І як дні його служби скінчились, він вернувся до дому свого.
    <verse number="24" style="v"/>А після тих днів зачала його дружина Єлисавета, і таїлась п'ять місяців, кажучи:
    <verse number="25" style="v"/>Так для мене Господь учинив за тих днів, коли зглянувся Він, щоб зняти наругу мою між людьми!
    <verse number="26" style="v"/>А шостого місяця від Бога був посланий Ангол Гавриїл у галілейське місто, що йому на ім'я Назарет,
    <verse number="27" style="v"/>до діви, що заручена з мужем була, на ім'я йому Йосип, із дому Давидового, а ім'я діві Марія.
    <verse number="28" style="v"/>І, ввійшовши до неї, промовив: Радій, благодатная, Господь із тобою! Ти благословенна між жонами!
    <verse number="29" style="v"/>Вона ж затривожилась словом, та й стала роздумувати, що б то значило це привітання.
    <verse number="30" style="v"/>А Ангол промовив до неї: Не бійся, Маріє, бо в Бога благодать ти знайшла!
    <verse number="31" style="v"/>І ось ти в утробі зачнеш, і Сина породиш, і даси Йому ймення Ісус.
    <verse number="32" style="v"/>Він же буде Великий, і Сином Всевишнього званий, і Господь Бог дасть Йому престола Його батька Давида.
    <verse number="33" style="v"/>І повік царюватиме Він у домі Якова, і царюванню Його не буде кінця.
    <verse number="34" style="v"/>А Марія озвалась до Ангола: Як же станеться це, коли мужа не знаю?...
    <verse number="35" style="v"/>І Ангол промовив у відповідь їй: Дух Святий злине на тебе, і Всевишнього сила обгорне тебе, через те то й Святе, що народиться, буде Син Божий!
    <verse number="36" style="v"/>А ото твоя родичка Єлисавета і вона зачала в своїй старості сина, і оце шостий місяць для неї, яку звуть неплідною.
    <verse number="37" style="v"/>Бо для Бога нема неможливої жадної речі!
    <verse number="38" style="v"/>А Марія промовила: Я ж Господня раба: нехай буде мені згідно з словом твоїм! І відійшов Ангол від неї.
    <verse number="39" style="v"/>Тими днями зібралась Марія й пішла, поспішаючи, у гірську околицю, у місто Юдине.
    <verse number="40" style="v"/>І ввійшла вона в дім Захарія, та й поздоровила Єлисавету.
    <verse number="41" style="v"/>Коли ж Єлисавета зачула Маріїн привіт, затріпотала дитина в утробі її. І Єлисавета наповнилась Духом Святим,
    <verse number="42" style="v"/>і скрикнула голосом гучним, та й прорекла: Благословенна Ти між жонами, і благословенний Плід утроби твоєї!
    <verse number="43" style="v"/>І звідкіля мені це, що до мене прийшла мати мого Господа?
    <verse number="44" style="v"/>Бо як тільки в вухах моїх голос привіту твого забринів, від радощів затріпотала дитина в утробі моїй!
    <verse number="45" style="v"/>Блаженна ж та, що повірила, бо сповниться проречене їй від Господа!
    <verse number="46" style="v"/>А Марія промовила: Величає душа моя Господа,
    <verse number="47" style="v"/>і радіє мій дух у Бозі, Спасі моїм,
    <verse number="48" style="v"/>що зглянувся Він на покору Своєї раби, бо ось від часу цього всі роди мене за блаженну вважатимуть,
    <verse number="49" style="v"/>бо велике вчинив мені Потужний! Його ж Імення святе,
    <verse number="50" style="v"/>і милість Його з роду в рід на тих, хто боїться Його!
    <verse number="51" style="v"/>Він показує міць Свого рамена, розпорошує тих, хто пишається думкою серця свого!
    <verse number="52" style="v"/>Він могутніх скидає з престолів, підіймає покірливих,
    <verse number="53" style="v"/>удовольняє голодних добром, а багатих пускає ні з чим!
    <verse number="54" style="v"/>Пригорнув Він Ізраїля, Свого слугу, щоб милість згадати,
    <verse number="55" style="v"/>як прорік був Він нашим отцям, Аврааму й насінню його аж повіки!
    <verse number="56" style="v"/>І залишалась у неї Марія щось місяців зо три, та й вернулась до дому свого.
    <verse number="57" style="v"/>А Єлисаветі настав час родити, і сина вона породила.
    <verse number="58" style="v"/>І почули сусіди й родина її, що Господь Свою милість велику на неї послав, та й утішалися разом із нею.
    <verse number="59" style="v"/>І сталося восьмого дня, прийшли, щоб обрізати дитя, і хотіли назвати його йменням батька його Захарій.
    <verse number="60" style="v"/>І озвалася мати його та й сказала: Ні, нехай названий буде Іван!
    <verse number="61" style="v"/>А до неї сказали: Таж у родині твоїй нема жадного, який названий був тим ім'ям!
    <verse number="62" style="v"/>І кивали до батька його, як хотів би назвати його?
    <verse number="63" style="v"/>Попросивши ж табличку, написав він слова: Іван імення йому. І всі дивувались.
    <verse number="64" style="v"/>І в тій хвилі уста та язик розв'язались йому, і він став говорити, благословляючи Бога!
    <verse number="65" style="v"/>І страх обгорнув усіх їхніх сусідів, і по всіх верховинах юдейських пронеслася чутка про це все...
    <verse number="66" style="v"/>А всі, що почули, розважали у серці своїм та казали: Чим то буде дитина оця?... І Господня рука була з нею.
    <verse number="67" style="v"/>Його ж батько Захарій наповнився Духом Святим, та й став пророкувати й казати:
    <verse number="68" style="v"/>Благословенний Господь, Бог Ізраїлів, що зглянувся й визволив люд Свій!
    <verse number="69" style="v"/>Він ріг спасіння підніс нам у домі Давида, Свого слуги,
    <verse number="70" style="v"/>як був заповів відвіку устами святих пророків Своїх,
    <verse number="71" style="v"/>що від ворогів наших визволить нас, та з руки всіх наших ненависників,
    <verse number="72" style="v"/>що вчинить Він милість нашим отцям, і буде пригадувати Свій святий заповіт,
    <verse number="73" style="v"/>що дотримає й нам ту присягу, якою Він присягавсь Авраамові, отцю нашому,
    <verse number="74" style="v"/>щоб ми, визволившись із руки ворогів, служили безстрашно Йому
    <verse number="75" style="v"/>у святості й праведності перед Ним по всі дні життя нашого.
    <verse number="76" style="v"/>Ти ж, дитино, станеш пророком Всевишнього, бо будеш ходити перед Господом, щоб дорогу Йому приготувати,
    <verse number="77" style="v"/>щоб народу Його дати пізнати спасіння у відпущенні їхніх гріхів,
    <verse number="78" style="v"/>через велике милосердя нашого Бога, що ним Схід із висоти нас відвідав,
    <verse number="79" style="v"/>щоб світити всім тим, хто перебуває в темряві й тіні смертельній, щоб спрямувати наші ноги на дорогу миру!
    <verse number="80" style="v"/>А дитина росла, і скріплялась на дусі, і перебувала в пустинях до дня свого з'явлення перед Ізраїлем.
  </para>
  <chapter number="2" style="c"/>
  <para style="p">
    <verse number="1" style="v"/>І трапилося тими днями, вийшов наказ царя Августа переписати всю землю.
    <verse number="2" style="v"/>Цей перепис перший відбувся тоді, коли владу над Сирією мав Квіріній.
    <verse number="3" style="v"/>І всі йшли записатися, кожен у місто своє.
    <verse number="4" style="v"/>Пішов теж і Йосип із Галілеї, із міста Назарету, до Юдеї, до міста Давидового, що зветься Віфлеєм, бо походив із дому та з роду Давидового,
    <verse number="5" style="v"/>щоб йому записатись із Марією, із ним зарученою, що була вагітна.
    <verse number="6" style="v"/>І сталось, як були вони там, то настав їй день породити.
    <verse number="7" style="v"/>І породила вона свого Первенця Сина, і Його сповила, і до ясел поклала Його, бо в заїзді місця не стало для них...
    <verse number="8" style="v"/>А в тій стороні були пастухи, які пильнували на полі, і нічної пори вартували отару свою.
    <verse number="9" style="v"/>Аж ось Ангол Господній з'явивсь коло них, і слава Господня осяяла їх. І вони перестрашились страхом великим...
    <verse number="10" style="v"/>Та Ангол промовив до них: Не лякайтесь, бо я ось благовіщу вам радість велику, що станеться людям усім.
    <verse number="11" style="v"/>Бо сьогодні в Давидовім місті народився для вас Спаситель, Який є Христос Господь.
    <verse number="12" style="v"/>А ось вам ознака: Дитину сповиту ви знайдете, що в яслах лежатиме.
    <verse number="13" style="v"/>І ось раптом з'явилася з Анголом сила велика небесного війська, що Бога хвалили й казали:
    <verse number="14" style="v"/>Слава Богу на висоті, і на землі мир, у людях добра воля!
    <verse number="15" style="v"/>І сталось, коли Анголи відійшли від них в небо, пастухи зачали говорити один одному: Ходім до Віфлеєму й побачмо, що сталося там, про що сповістив нас Господь.
    <verse number="16" style="v"/>І прийшли, поспішаючи, і знайшли там Марію та Йосипа, та Дитинку, що в яслах лежала.
    <verse number="17" style="v"/>А побачивши, розповіли про все те, що про Цю Дитину було їм звіщено.
    <verse number="18" style="v"/>І всі, хто почув, дивувались тому, що їм пастухи говорили...
    <verse number="19" style="v"/>А Марія оці всі слова зберігала, розважаючи, у серці своїм.
    <verse number="20" style="v"/>Пастухи ж повернулись, прославляючи й хвалячи Бога за все, що почули й побачили, так як їм було сказано.
    <verse number="21" style="v"/>Коли ж виповнились вісім день, щоб обрізати Його, то Ісусом назвали Його, як був Ангол назвав, перше ніж Він в утробі зачався.
    <verse number="22" style="v"/>А коли за Законом Мойсея минулися дні їхнього очищення, то до Єрусалиму принесли Його, щоб поставити Його перед Господом,
    <verse number="23" style="v"/>як у Законі Господнім написано: Кожне дитя чоловічої статі, що розкриває утробу, має бути посвячене Господу,
    <verse number="24" style="v"/>і щоб жертву скласти, як у Законі Господньому сказано, пару горличат або двоє голубенят.
    <verse number="25" style="v"/>І ото був в Єрусалимі один чоловік, йому ймення Семен, людина праведна та благочестива, що потіхи чекав для Ізраїля. І Святий Дух був на ньому.
    <verse number="26" style="v"/>І від Духа Святого йому було звіщено смерти не бачити, перше ніж побачить Христа Господнього.
    <verse number="27" style="v"/>І Дух у храм припровадив його. І як внесли Дитину Ісуса батьки, щоб за Нього вчинити звичаєм законним,
    <verse number="28" style="v"/>тоді взяв він на руки Його, хвалу Богу віддав та й промовив:
    <verse number="29" style="v"/>Нині відпускаєш раба Свого, Владико, за словом Твоїм із миром,
    <verse number="30" style="v"/>бо побачили очі мої Спасіння Твоє,
    <verse number="31" style="v"/>яке Ти приготував перед всіма народами,
    <verse number="32" style="v"/>Світло на просвіту поганам і на славу народу Твого Ізраїля!
    <verse number="33" style="v"/>І дивувалися батько Його й мати тим, що про Нього було розповіджене.
    <verse number="34" style="v"/>А Семен їх поблагословив та й прорік до Марії, Його матері: Ось призначений Цей багатьом на падіння й уставання в Ізраїлі, і на знак сперечання,
    <verse number="35" style="v"/>і меч душу прошиє самій же тобі, щоб відкрились думки сердець багатьох!
    <verse number="36" style="v"/>Була й Анна пророчиця, дочка Фануїлова з племени Асирового, вона дожила до глибокої старости, живши з мужем сім років від свого дівування,
    <verse number="37" style="v"/>удова років вісімдесяти й чотирьох, що не відлучалась від храму, служачи Богові вдень і вночі постами й молитвами.
    <verse number="38" style="v"/>І години тієї вона надійшла, Бога славила та говорила про Нього всім, хто визволення Єрусалиму чекав.
    <verse number="39" style="v"/>А як виконали за Законом Господнім усе, то вернулись вони в Галілею, до міста свого Назарету.
    <verse number="40" style="v"/>А Дитина росла та зміцнялася духом, набираючись мудрости. І благодать Божа на Ній пробувала.
    <verse number="41" style="v"/>А батьки Його щорічно ходили до Єрусалиму на свято Пасхи.
    <verse number="42" style="v"/>І коли мав Він дванадцять років, вони за звичаєм на свято пішли.
    <verse number="43" style="v"/>Як дні ж свята скінчились були, і вертались вони, молодий Ісус в Єрусалимі лишився, а Йосип та мати Його не знали того.
    <verse number="44" style="v"/>Вони думали, що Він із подорожніми йде; пройшли день дороги, та й стали шукати Його поміж родичами та знайомими.
    <verse number="45" style="v"/>Але, не знайшовши, вернулися в Єрусалим, та й шукали Його.
    <verse number="46" style="v"/>І сталось, що третього дня відшукали у храмі Його, як сидів серед учителів, і вислухував їх, і запитував їх.
    <verse number="47" style="v"/>Усі ж, хто слухав Його, дивувалися розумові та Його відповідям.
    <verse number="48" style="v"/>І як вони Його вгледіли, то здивувались, а мати сказала до Нього: Дитино, чому так Ти зробив нам? Ось Твій батько та я із журбою шукали Тебе...
    <verse number="49" style="v"/>А Він їм відказав: Чого ж ви шукали Мене? Хіба ви не знали, що повинно Мені бути в тому, що належить Моєму Отцеві?
    <verse number="50" style="v"/>Та не зрозуміли вони того слова, що Він їм говорив.
    <verse number="51" style="v"/>І пішов Він із ними, і прибув у Назарет, і був їм слухняний. А мати Його зберігала оці всі слова в своїм серці.
    <verse number="52" style="v"/>А Ісус зростав мудрістю, і віком та благодаттю, у Бога й людей.
  </para>
  <chapter number="3" style="c"/>
  <para style="p">
    <verse number="1" style="v"/>У п'ятнадцятий рік панування Тиверія кесаря, коли Понтій Пилат панував над Юдеєю, коли в Галілеї тетрархом був Ірод, а Пилип, його брат, був тетрархом Ітуреї й землі Трахонітської, за тетрарха Лісанія в Авіліні,
    <verse number="2" style="v"/>за первосвящеників Анни й Кайяфи було Боже слово в пустині Іванові, сину Захарія.
    <verse number="3" style="v"/>І він перейшов усю землю Йорданську, проповідуючи хрищення покаяння для прощення гріхів,
    <verse number="4" style="v"/>як написано в книзі пророцтва пророка Ісаї: Голос того, хто кличе: У пустині готуйте дорогу для Господа, рівняйте стежки Йому!
    <verse number="5" style="v"/>Нехай кожна долина наповниться, гора ж кожна та пригорок знизиться, що нерівне, нехай випростовується, а дороги вибоїсті стануть гладенькі,
    <verse number="6" style="v"/>і кожна людина побачить Боже спасіння!
    <verse number="7" style="v"/>А Іван говорив до людей, хто приходив, христитися в нього: Роде зміїний, хто навчив вас тікати від гніву майбутнього?
    <verse number="8" style="v"/>Отож, учиніть гідний плід покаяння. І не починайте казати в собі: Маємо батька Авраама. Бо кажу вам, що Бог може піднести дітей Авраамові з цього каміння.
    <verse number="9" style="v"/>Бо вже он до коріння дерев і сокира прикладена: кожне ж дерево, що доброго плоду не родить, буде зрубане та до огню буде вкинене.
    <verse number="10" style="v"/>А люди питали його й говорили: Що ж нам робити?
    <verse number="11" style="v"/>І сказав він у відповідь їм: У кого дві сорочці, нехай дасть немаючому; а хто має поживу, нехай робить так само.
    <verse number="12" style="v"/>І приходили й митники, щоб христитись від нього, і питали його: Учителю, що ми маємо робити?
    <verse number="13" style="v"/>А він їм казав: Не стягайте нічого над те, що вам звелено.
    <verse number="14" style="v"/>Питали ж його й вояки й говорили: А нам що робити? І він їм відповів: Нікого не кривдьте, ані не оскаржайте фальшиво, удовольняйтесь платнею своєю.
    <verse number="15" style="v"/>Коли ж усі люди чекали, і в серцях своїх думали всі про Івана, чи то він не Христос,
    <verse number="16" style="v"/>Іван відповідав усім, кажучи: Я хрищу вас водою, але йде ось Потужніший за мене, що Йому розв'язати ремінця від Його взуття я негідний, Він христитиме вас Святим Духом й огнем!
    <verse number="17" style="v"/>У руці Своїй має Він віячку, і перечистить Свій тік: пшеницю збере до засіків Своїх, а полову попалить ув огні невгасимім.
    <verse number="18" style="v"/>Тож багато навчав він і іншого, звіщаючи Добру Новину народові.
    <verse number="19" style="v"/>А Ірод тетрарх, що Іван докоряв йому за Іродіяду, дружину брата свого, і за все зло, яке заподіяв був Ірод,
    <verse number="20" style="v"/>до всього додав іще й те, що Івана замкнув до в'язниці.
    <verse number="21" style="v"/>І сталося, як христились усі люди, і як Ісус, охристившись, молився, розкрилося небо,
    <verse number="22" style="v"/>і Дух Святий злинув на Нього в тілесному вигляді, як голуб, і голос із неба почувся, що мовив: Ти Син Мій Улюблений, що Я вподобав Тебе!
    <verse number="23" style="v"/>А Сам Ісус, розпочинаючи, мав років із тридцять, бувши, як думано, сином Йосипа, Ілія,
    <verse number="24" style="v"/>сина Маттатового, сина Левіїного, сина Мелхіїного, сина Яннаєвого, сина Йосипового,
    <verse number="25" style="v"/>сина Маттатієвого, сина Амосова, сина Наумового, сина Еслієвого, сина Наггеєвого,
    <verse number="26" style="v"/>сина Маатового, сина Маттатієвого, сина Семенієвого, сина Йосихового, сина Йодаєвого,
    <verse number="27" style="v"/>сина Йоананового, сина Рисаєвого, сина Зоровавелевого, сина Салатіїлового, сина Нирієвого,
    <verse number="28" style="v"/>сина Мелхієвого, сина Аддієвого, сина Косамового, сина Елмадамового, сина Ірового,
    <verse number="29" style="v"/>сина Ісуєвого, сина Еліезерового, сина Йоримового, сина Маттатієвого, сина Левієвого,
    <verse number="30" style="v"/>сина Семенового, сина Юдиного, сина Йосипового, сина Йонамового, сина Еліякимового,
    <verse number="31" style="v"/>сина Мелеаєвого, сина Меннаєвого, сина Маттатаєвого, сина Натамового, сина Давидового,
    <verse number="32" style="v"/>сина Єссеєвого, сина Йовидового, сина Воозового, сина Салаєвого, сина Наассонового,
    <verse number="33" style="v"/>сина Амінадавого, сина Адмінієвого, сина Арнієвого, сина Есромового, сина Фаресового, сина Юдиного,
    <verse number="34" style="v"/>сина Яковлевого, сина Ісакового, сина Авраамового, сина Тариного, сина Нахорового,
    <verse number="35" style="v"/>сина Серухового, сина Рагавового, сина Фалекового, сина Еверового, сина Салиного,
    <verse number="36" style="v"/>сина Каїнамового, сина Арфаксадового, сина Симового, сина Ноєвого, сина Ламехового,
    <verse number="37" style="v"/>сина Матусалового, сина Енохового, сина Яретового, сина Малелеїлового, сина Каїнамового,
    <verse number="38" style="v"/>сина Еносового, сина Ситового, сина Адамового, Сином Божим.
  </para>
  <chapter number="4" style="c"/>
  <para style="p">
    <verse number="1" style="v"/>А Ісус, повний Духа Святого, вернувсь з-над Йордану, і Дух на пустиню Його попровадив.
    <verse number="2" style="v"/>Сорок день там диявол Його спокушав, і за тих днів Він нічого не їв, а коли закінчились вони, то вкінці зголоднів.
    <verse number="3" style="v"/>І диявол до Нього сказав: Якщо Ти Син Божий, скажи цьому каменеві, щоб хлібом він став!
    <verse number="4" style="v"/>А Ісус відповів йому: Написано: Не хлібом самим буде жити людина, але кожним Словом Божим!
    <verse number="5" style="v"/>І він вивів Його на гору високу, і за хвилину часу показав Йому всі царства на світі.
    <verse number="6" style="v"/>І диявол сказав Йому: Я дам Тобі всю оцю владу та їхню славу, бо мені це передане, і я даю, кому хочу, її.
    <verse number="7" style="v"/>Тож коли Ти поклонишся передо мною, то все буде Твоє!
    <verse number="8" style="v"/>І промовив Ісус йому в відповідь: Написано: Господеві Богові своєму вклоняйся, і служи Одному Йому!
    <verse number="9" style="v"/>І повів Його в Єрусалим, і на наріжнику храму поставив, та й каже Йому: Як Ти Син Божий, кинься звідси додолу!
    <verse number="10" style="v"/>Бо написано: Він накаже про Тебе Своїм Анголам, щоб Тебе берегли!
    <verse number="11" style="v"/>і: Вони на руках понесуть Тебе, щоб коли не спіткнув Ти об камінь Своєї ноги!
    <verse number="12" style="v"/>А Ісус відказав йому в відповідь: Сказано: Не спокушай Господа Бога свого!
    <verse number="13" style="v"/>І диявол, скінчивши все цеє спокушування, відійшов від Нього до часу.
    <verse number="14" style="v"/>А Ісус у силі Духа вернувся до Галілеї, і чутка про Нього рознеслась по всій тій країні.
    <verse number="15" style="v"/>І Він їх навчав по їхніх синагогах, і всі Його славили.
    <verse number="16" style="v"/>І прибув Він до Назарету, де був вихований. І звичаєм Своїм Він прийшов дня суботнього до синагоги, і встав, щоб читати.
    <verse number="17" style="v"/>І подали Йому книгу пророка Ісаї. Розгорнувши ж Він книгу, знайшов місце, де було так написано:
    <verse number="18" style="v"/>На Мені Дух Господній, бо Мене Він помазав, щоб Добру Новину звіщати вбогим. Послав Він Мене проповідувати полоненим визволення, а незрячим прозріння, відпустити на волю помучених,
    <verse number="19" style="v"/>щоб проповідувати рік Господнього змилування.
    <verse number="20" style="v"/>І, книгу згорнувши, віддав службі й сів. А очі всіх у синагозі звернулись на Нього.
    <verse number="21" style="v"/>І почав Він до них говорити: Сьогодні збулося Писання, яке ви почули!
    <verse number="22" style="v"/>І всі Йому стверджували й дивувались словам благодаті, що линули з уст Його. І казали вони: Чи ж то Він не син Йосипів?
    <verse number="23" style="v"/>Він же промовив до них: Ви Мені конче скажете приказку: Лікарю, уздоров самого себе! Учини те й тут, у вітчизні Своїй, що сталося чули ми у Капернаумі.
    <verse number="24" style="v"/>І сказав Він: Поправді кажу вам: Жаден пророк не буває приємний у вітчизні своїй.
    <verse number="25" style="v"/>Та правдиво кажу вам: Багато вдовиць перебувало за днів Іллі серед Ізраїля, коли на три роки й шість місяців небо було зачинилося, так що голод великий настав був по всій тій землі,
    <verse number="26" style="v"/>а Ілля не до жадної з них не був посланий, тільки в Сарепту Сидонську до овдовілої жінки.
    <verse number="27" style="v"/>І багато було прокажених за Єлисея пророка в Ізраїлі, але жаден із них не очистився, крім Неємана сиріянина.
    <verse number="28" style="v"/>І всі в синагозі, почувши оце, переповнились гнівом.
    <verse number="29" style="v"/>І, вставши, вони Його вигнали за місто, і повели аж до краю гори, на якій їхнє місто було побудоване, щоб скинути додолу Його...
    <verse number="30" style="v"/>Але Він перейшов серед них, і віддалився.
    <verse number="31" style="v"/>І прийшов Він у Капернаум, галілейське місто, і там їх навчав по суботах.
    <verse number="32" style="v"/>І дивувались науці Його, бо слово Його було владне.
    <verse number="33" style="v"/>І був чоловік у синагозі, що мав духа нечистого демона, і він закричав гучним голосом:
    <verse number="34" style="v"/>Ах, що нам до Тебе, Ісусе Назарянине? Ти прийшов погубити нас. Я знаю Тебе, хто Ти, Божий Святий...
    <verse number="35" style="v"/>А Ісус заборонив йому, кажучи: Замовчи, і вийди з нього! І, кинувши демон того насередину, вийшов із нього, нічого йому не пошкодивши.
    <verse number="36" style="v"/>І всіх жах обгорнув, і питали вони один одного, кажучи: Що то за наука, що духам нечистим наказує з владою й силою, і виходять вони?...
    <verse number="37" style="v"/>І неслася чутка про Нього по всіх місцях краю.
    <verse number="38" style="v"/>А як вийшов Він із синагоги, увійшов у дім Симона. Теща ж Симонова в великій гарячці лежала. І просили за неї Його.
    <verse number="39" style="v"/>І, ставши над нею, Він заборонив тій гарячці, і вона полишила її. І, зараз уставши, теща їм прислуговувала.
    <verse number="40" style="v"/>Коли ж сонце заходило, то всі, хто мав яких хворих на різні недуги, до Нього приводили їх. Він же клав Свої руки на кожного з них, та їх уздоровляв.
    <verse number="41" style="v"/>Із багатьох же виходили й демони, кричачи та говорячи: Ти Син Божий! Та Він їм забороняв, і не давав говорити, що знали вони, що Христос Він.
    <verse number="42" style="v"/>Коли ж настав день, Він вийшов, і подавсь до самотнього місця. А люди шукали Його. І прийшовши до Нього, Його затримували, щоб від них не відходив.
    <verse number="43" style="v"/>Він же промовив до них: І іншим містам Я повинен звіщати Добру Новину про Боже Царство, бо на те Мене послано.
    <verse number="44" style="v"/>І Він проповідував по синагогах Галілеї.
  </para>
  <chapter number="5" style="c"/>
  <para style="p">
    <verse number="1" style="v"/>І сталось, як тиснувся натовп до Нього, щоб почути Слово Боже, Він стояв біля озера Генісаретського.
    <verse number="2" style="v"/>І Він побачив два човни, що стояли край озера. А рибалки, відійшовши від них, полоскали невода.
    <verse number="3" style="v"/>І Він увійшов до одного з човнів, що був Симонів, і просив, щоб він трохи відплив від землі. І Він сів, та й навчав народ із човна.
    <verse number="4" style="v"/>А коли перестав Він навчати, промовив до Симона: Попливи на глибінь, і закиньте на полов свій невід.
    <verse number="5" style="v"/>А Симон сказав Йому в відповідь: Наставнику, цілу ніч ми працювали, і не вловили нічого, та за словом Твоїм укину невода.
    <verse number="6" style="v"/>А зробивши оце, вони безліч риби набрали і їхній невід почав прориватись...
    <verse number="7" style="v"/>І кивали вони до товаришів, що були в другім човні, щоб прийшли помогти їм. Ті прийшли, та й наповнили обидва човни, аж стали вони потопати.
    <verse number="8" style="v"/>А як Симон Петро це побачив, то припав до колін Ісусових, кажучи: Господи, вийди від мене, бо я грішна людина!
    <verse number="9" style="v"/>Бо від полову риби, що зловили вони, обгорнув жах його та й усіх, хто з ним був,
    <verse number="10" style="v"/>також Якова й Івана, синів Зеведеєвих, що були спільниками Симона. І сказав Ісус Симонові: Не лякайсь, від цього часу ти будеш ловити людей!
    <verse number="11" style="v"/>І вони повитягали на землю човни, покинули все, та й пішли вслід за Ним.
    <verse number="12" style="v"/>А як Він перебував в одному з міст, ось один чоловік, увесь укритий проказою, Ісуса побачивши, упав ницьма, та й благав Його, кажучи: Господи, коли хочеш, Ти можеш очистити мене!
    <verse number="13" style="v"/>А Він руку простяг, доторкнувся до нього й сказав: Хочу, будь чистий! І зараз із нього проказа зійшла...
    <verse number="14" style="v"/>І звелів Він йому не казати нікому про це. Але йди, покажися священикові, і принеси за своє очищення, як Мойсей наказав, на свідчення їм.
    <verse number="15" style="v"/>А чутка про Нього ще більше пішла, і багато народу приходило слухати та вздоровлятись від Нього з недугів своїх.
    <verse number="16" style="v"/>Він же відходив на місце самотнє й молився.
    <verse number="17" style="v"/>І сталось одного із днів, коли Він навчав, і сиділи фарисеї й законовчителі, що посходилися зо всіх сіл Галілеї й Юдеї та з Єрусалиму, а сила Господня готова була вздоровляти їх,
    <verse number="18" style="v"/>і ось люди на ложі принесли чоловіка, що розслаблений був, і намагалися внести його, і перед Ним покласти.
    <verse number="19" style="v"/>Не знайшовши ж кудою пронести його з-за народу, злізли на дім, і крізь стелю спустили із ложем його на середину перед Ісуса.
    <verse number="20" style="v"/>І, побачивши їхню віру, сказав Він йому: Чоловіче, прощаються тобі гріхи твої!
    <verse number="21" style="v"/>А книжники та фарисеї почали міркувати й казати: Хто ж Оцей, що богозневагу говорить? Хто може прощати гріхи, окрім Бога Самого?...
    <verse number="22" style="v"/>Відчувши ж Ісус думки їхні, промовив у відповідь їм: Що міркуєте ви в серцях ваших?
    <verse number="23" style="v"/>Що легше: сказати: Прощаються тобі гріхи твої, чи сказати: Уставай та й ходи?
    <verse number="24" style="v"/>Але щоб ви знали, що Син Людський має владу на землі прощати гріхи, тож каже Він розслабленому: Кажу Я тобі: Уставай, візьми ложе своє, та й іди у свій дім!
    <verse number="25" style="v"/>І той зараз устав перед ними, узявши те, на чому лежав, і пішов у свій дім, прославляючи Бога.
    <verse number="26" style="v"/>І всіх жах обгорнув, і славили Бога вони. І переповнились страхом, говорячи: Дивні речі сьогодні ми бачили!...
    <verse number="27" style="v"/>Після цього ж Він вийшов, і побачив митника, на ймення Левія, що сидів на митниці, та й промовив йому: Іди за Мною!
    <verse number="28" style="v"/>І, покинувши все, той устав, і пішов услід за Ним.
    <verse number="29" style="v"/>І справив Левій у своїм домі велику гостину для Нього. І був натовп великий митників й інших, що сиділи з Ним при столі.
    <verse number="30" style="v"/>Фарисеї ж та книжники їхні нарікали на Нього, та учням Його говорили: Чому з митниками та із грішниками ви їсте та п'єте?
    <verse number="31" style="v"/>А Ісус відповів і промовив до них: Лікаря не потребують здорові, а слабі.
    <verse number="32" style="v"/>Не прийшов Я, щоб праведних кликати до покаяння, а грішних.
    <verse number="33" style="v"/>Вони ж відказали до Нього: Чому учні Іванові часто постять та моляться, також і фарисейські, а Твої споживають та п'ють?
    <verse number="34" style="v"/>Ісус же промовив до них: Чи ж ви можете змусити, щоб постили гості весільні, поки з ними ще є молодий?
    <verse number="35" style="v"/>Але прийдуть ті дні, коли заберуть молодого від них, тоді й постити будуть тих днів...
    <verse number="36" style="v"/>Розповів же і приказку їм: Ніхто латки з одежі нової в одежу стару не вставляє, а то подере й нову, а латка з нової старій не надасться.
    <verse number="37" style="v"/>І ніхто не вливає вина молодого в старі бурдюки, а то попрориває вино молоде бурдюки, і вино розіллється, і бурдюки пропадуть.
    <verse number="38" style="v"/>Але треба вливати вино молоде до нових бурдюків.
    <verse number="39" style="v"/>І ніхто, старе пивши, молодого не схоче, бо каже: Старе ліпше!
  </para>
  <chapter number="6" style="c"/>
  <para style="p">
    <verse number="1" style="v"/>І сталось, як Він переходив ланами, у суботу, Його учні зривали колосся та їли, розтерши руками.
    <verse number="2" style="v"/>А деякі з фарисеїв сказали: Нащо робите те, чого не годиться робити в суботу?
    <verse number="3" style="v"/>І промовив Ісус їм у відповідь: Хіба ви не читали того, що зробив був Давид, коли сам зголоднів, також ті, хто був із ним?
    <verse number="4" style="v"/>Як він увійшов був до Божого дому, і, взявши хліби показні, яких їсти не можна було, тільки самим священикам, споживав, і дав тим, хто був із ним?
    <verse number="5" style="v"/>І сказав Він до них: Син Людський Господь і суботі!
    <verse number="6" style="v"/>І сталось, як в іншу суботу зайшов Він до синагоги й навчав, знаходився там чоловік, що правиця йому була всохла.
    <verse number="7" style="v"/>А книжники та фарисеї вважали, чи в суботу того не вздоровить, щоб знайти проти Нього оскарження.
    <verse number="8" style="v"/>А Він знав думки їхні, і сказав чоловікові, що мав суху руку: Підведися, і стань посередині! Той підвівся і став.
    <verse number="9" style="v"/>Ісус же промовив до них: Запитаю Я вас: Що годиться в суботу робити добре, чи робити лихе, душу спасти, чи згубити?
    <verse number="10" style="v"/>І, позирнувши на всіх них, сказав чоловікові: Простягни свою руку! Той зробив, і рука його стала здорова!
    <verse number="11" style="v"/>А вони переповнились лютістю, і один з одним змовлялись, що робити з Ісусом?...
    <verse number="12" style="v"/>І сталось, що часу того Він вийшов на гору молитися, і перебув цілу ніч на молитві до Бога.
    <verse number="13" style="v"/>А коли настав день, покликав Він учнів Своїх, і обрав із них Дванадцятьох, яких і апостолами Він назвав:
    <verse number="14" style="v"/>Симона, якого й Петром Він назвав, і Андрія, брата його, Якова й Івана, Пилипа й Варфоломія,
    <verse number="15" style="v"/>Матвія й Хому, Якова Алфієвого й Симона, званого Зилотом,
    <verse number="16" style="v"/>Юду Якового, й Юду Іскаріотського, що й зрадником став.
    <verse number="17" style="v"/>Як зійшов Він із ними, то спинився на рівному місці, також натовп густий Його учнів, і безліч людей з усієї Юдеї та з Єрусалиму, і з приморського Тиру й Сидону,
    <verse number="18" style="v"/>що посходилися, щоб послухати Його та вздоровитися із недугів своїх, також ті, хто від духів нечистих страждав, і вони вздоровлялися.
    <verse number="19" style="v"/>Увесь же народ намагався бодай доторкнутись до Нього, бо від Нього виходила сила, і всіх вздоровляла.
    <verse number="20" style="v"/>А Він, звівши очі на учнів Своїх, говорив: Блаженні убогі, Царство Боже бо ваше.
    <verse number="21" style="v"/>Блаженні голодні тепер, бо ви нагодовані будете. Блаженні засмучені зараз, бо втішитесь ви.
    <verse number="22" style="v"/>Блаженні ви будете, коли люди зненавидять вас, і коли проженуть вас, і ганьбитимуть, і знеславлять, як зле, ім'я ваше за Людського Сина.
    <verse number="23" style="v"/>Радійте того дня й веселіться, нагорода бо ваша велика на небесах. Бо так само чинили пророкам батьки їхні.
    <verse number="24" style="v"/>Горе ж вам, багатіям, бо втіху свою ви вже маєте.
    <verse number="25" style="v"/>Горе вам, тепер ситим, бо зазнаєте голоду ви. Горе вам, що тепер потішаєтеся, бо будете ви сумувати та плакати.
    <verse number="26" style="v"/>Горе вам, як усі люди про вас говоритимуть добре, бо так само чинили фальшивим пророкам батьки їхні!
    <verse number="27" style="v"/>А вам, хто слухає, Я кажу: Любіть своїх ворогів, добро робіть тим, хто ненавидить вас.
    <verse number="28" style="v"/>Благословляйте тих, хто вас проклинає, і моліться за тих, хто кривду вам чинить.
    <verse number="29" style="v"/>Хто вдарить тебе по щоці, підстав йому й другу, а хто хоче плаща твого взяти, не забороняй і сорочки.
    <verse number="30" style="v"/>І кожному, хто в тебе просить подай, а від того, хто твоє забирає, назад не жадай.
    <verse number="31" style="v"/>І як бажаєте, щоб вам люди чинили, так само чиніть їм і ви.
    <verse number="32" style="v"/>А коли любите тих, хто любить вас, яка вам за те ласка? Люблять бо й грішники тих, хто їх любить.
    <verse number="33" style="v"/>І коли добре чините тим, хто добро чинить вам, яка вам за те ласка? Бо те саме і грішники роблять.
    <verse number="34" style="v"/>А коли позичаєте тим, що й від них сподіваєтесь взяти, яка вам за те ласка? Позичають бо й грішники грішникам, щоб одержати стільки ж.
    <verse number="35" style="v"/>Тож любіть своїх ворогів, робіть добро, позичайте, не ждучи нічого назад, і ваша за це нагорода великою буде, і синами Всевишнього станете ви, добрий бо Він до невдячних і злих!
    <verse number="36" style="v"/>Будьте ж милосердні, як і Отець ваш милосердний!
    <verse number="37" style="v"/>Також не судіть, щоб не суджено й вас; і не осуджуйте, щоб і вас не осуджено; прощайте, то простять і вам.
    <verse number="38" style="v"/>Давайте і дадуть вам; мірою доброю, натоптаною, струснутою й переповненою вам у подолок дадуть. Бо якою ви мірою міряєте, такою відміряють вам.
    <verse number="39" style="v"/>Розповів також приказку їм: Чи ж може водити сліпого сліпий? Хіба не обидва в яму впадуть?
    <verse number="40" style="v"/>Учень не більший за вчителя; але, удосконалившись, кожен буде, як учитель його.
    <verse number="41" style="v"/>Чого ж в оці брата свого ти заскалку бачиш, колоди ж у власному оці не чуєш?
    <verse number="42" style="v"/>Як ти можеш сказати до брата свого: Давай, брате, я заскалку вийму із ока твого, сам колоди, що в оці твоїм, не вбачаючи? Лицеміре, вийми перше колоду із власного ока, а потім побачиш, як вийняти заскалку з ока брата твого!
    <verse number="43" style="v"/>Нема доброго дерева, що родило б злий плід, ані дерева злого, що родило б плід добрий.
    <verse number="44" style="v"/>Кожне ж дерево з плоду свого пізнається. Не збирають бо фіґ із тернини, винограду ж на глоду не рвуть.
    <verse number="45" style="v"/>Добра людина із доброї скарбниці серця добре виносить, а лиха із лихої виносить лихе. Бо чим серце наповнене, те говорять уста його!
    <verse number="46" style="v"/>Що звете ви Мене: Господи, Господи, та не робите того, що Я говорю?
    <verse number="47" style="v"/>Скажу вам, до кого подібний усякий, хто до Мене приходить та слів Моїх слухає, і виконує їх:
    <verse number="48" style="v"/>Той подібний тому чоловікові, що, будуючи дім, він глибоко викопав, і основу на камінь поклав. Коли ж злива настала, вода кинулася на той дім, та однак не змогла захитати його, бо збудований добре він був!
    <verse number="49" style="v"/>А хто слухає та не виконує, той подібний тому чоловікові, що свій дім збудував на землі без основи. І наперла на нього ріка, і зараз упав він, і велика була того дому руїна!
  </para>
  <chapter number="7" style="c"/>
  <para style="p">
    <verse number="1" style="v"/>А коли Він скінчив усі слова Свої до народу, що слухав Його, то ввійшов у Капернаум.
    <verse number="2" style="v"/>У одного ж сотника тяжко раб занедужав, що був дорогий йому, і вмирати вже мав.
    <verse number="3" style="v"/>А коли про Ісуса почув, то послав він до Нього юдейських старших, і благав Його, щоб прийшов, і вздоровив раба його.
    <verse number="4" style="v"/>Вони ж прибули до Ісуса, та й ревно благали Його й говорили: Він достойний, щоб Ти це зробив йому.
    <verse number="5" style="v"/>Бо він любить народ наш, та й для нас синагогу поставив.
    <verse number="6" style="v"/>І пішов Ісус із ними. І коли недалеко від дому вже був, сотник друзів послав, щоб сказати Йому: Не турбуйся, о Господи, бо я недостойний, щоб зайшов Ти під стріху мою.
    <verse number="7" style="v"/>Тому то й себе не вважав я за гідного, щоб до Тебе прийти. Та промов тільки слово, і раб мій одужає.
    <verse number="8" style="v"/>Бо й я людина підвладна, і вояків під собою я маю; і одному кажу: піди, то йде він, а тому: прийди, і приходить, а своєму рабові: зроби теє і зробить.
    <verse number="9" style="v"/>Почувши ж таке, Ісус здивувався йому, і, звернувшись до натовпу, що йшов слідком за Ним, промовив: Кажу вам: навіть серед Ізраїля Я не знайшов був такої великої віри!
    <verse number="10" style="v"/>А коли посланці повернулись додому, то знайшли, що одужав той раб!
    <verse number="11" style="v"/>І сталось, наступного дня Він відправивсь у місто, що зветься Наїн, а з Ним ішли учні Його та багато народу.
    <verse number="12" style="v"/>І ось, як до брами міської наблизився Він, виносили вмерлого, одинака в своєї матері, що вдовою була. І з нею був натовп великий із міста.
    <verse number="13" style="v"/>Як Господь же побачив її, то змилосердивсь над нею, і до неї промовив: Не плач!
    <verse number="14" style="v"/>І Він підійшов, і доторкнувся до мар, носії ж зупинились. Тоді Він сказав: Юначе, кажу тобі: встань!
    <verse number="15" style="v"/>І мертвий устав, і почав говорити. І його Він віддав його матері.
    <verse number="16" style="v"/>А всіх острах пройняв, і Бога хвалили вони й говорили: Великий Пророк з'явився між нами, і зглянувся Бог над народом Своїм!
    <verse number="17" style="v"/>І розійшлася ця чутка про Нього по цілій Юдеї, і по всій тій країні.
    <verse number="18" style="v"/>Про все ж те сповістили Івана учні його. І покликав Іван двох із учнів своїх,
    <verse number="19" style="v"/>і послав їх до Господа з запитом: Чи Ти Той, Хто має прийти, чи чекати нам Іншого?
    <verse number="20" style="v"/>А мужі, прийшовши до Нього, сказали: Іван Христитель послав нас до Тебе, питаючи: Чи Ти Той, Хто має прийти, чи чекати нам Іншого?
    <verse number="21" style="v"/>А саме тоді багатьох уздоровив був Він від недугів і мук, і від духів злих, і сліпим багатьом вернув зір.
    <verse number="22" style="v"/>І промовив Ісус їм у відповідь: Ідіть, і перекажіть Іванові, що ви бачили й чули: Сліпі прозрівають, криві ходять, очищуються слабі на проказу, і чують глухі, воскресають померлі, убогим звіщається Добра Новина.
    <verse number="23" style="v"/>І блаженний, хто через Мене спокуси не матиме!
    <verse number="24" style="v"/>А коли відійшли посланці Іванові, Він почав говорити про Івана народові: На що ви дивитись ходили в пустиню? Чи на очерет, що вітер гойдає його?
    <verse number="25" style="v"/>Та на що ви дивитись ходили? Може на чоловіка, у м'які шати одягненого? Аджеж ті, хто одягається славно, і розкішно живе, по палатах царських.
    <verse number="26" style="v"/>На що ж ви ходили дивитись? На пророка? Так, кажу вам, навіть більше, аніж на пророка.
    <verse number="27" style="v"/>Це той, що про нього написано: Ось перед обличчя Твоє посилаю Свого посланця, який перед Тобою дорогу Твою приготує!
    <verse number="28" style="v"/>Кажу вам: Між народженими від жінок нема більшого понад Івана. Та найменший у Божому Царстві той більший за нього.
    <verse number="29" style="v"/>І всі люди, що слухали, і митники визнали Божу волю за слушну, і охристились Івановим хрищенням.
    <verse number="30" style="v"/>А фарисеї й законники відкинули Божу волю про себе, і не христились від нього.
    <verse number="31" style="v"/>І промовив Господь: До кого ж уподоблю людей цього роду? І до кого подібні вони?
    <verse number="32" style="v"/>Подібні вони до дітей, що на ринку сидять й один одного кличуть та кажуть: Ми вам грали були, а ви не танцювали, ми співали вам жалібно, та не плакали ви...
    <verse number="33" style="v"/>Бо прийшов Іван Христитель, що хліба не їсть і вина не п'є, а ви кажете: Має він демона.
    <verse number="34" style="v"/>Прийшов же Син Людський, що їсть і п'є, а ви кажете: Чоловік Цей ласун і п'яниця, Він приятель митників і грішників.
    <verse number="35" style="v"/>І виправдалася мудрість усіма своїми ділами.
    <verse number="36" style="v"/>А один із фарисеїв просив Його, щоб спожив Він із ним. І, прийшовши до дому того фарисея, Він сів при столі.
    <verse number="37" style="v"/>І ось жінка одна, що була в місті, грішниця, як дізналась, що, Він у фарисеєвім домі засів при столі, алябастрову пляшечку мира принесла,
    <verse number="38" style="v"/>і, припавши до ніг Його ззаду, плачучи, почала обливати слізьми Йому ноги, і волоссям своїм витирала, ноги Йому цілувала та миром мастила...
    <verse number="39" style="v"/>Побачивши це, фарисей, що покликав Його, міркував собі, кажучи: Коли б був Він пророк, Він би знав, хто ото й яка жінка до Нього торкається, бож то грішниця!
    <verse number="40" style="v"/>І озвався Ісус та й говорить до нього: Маю, Симоне, дещо сказати тобі. А той відказав: Кажи, Учителю.
    <verse number="41" style="v"/>І промовив Ісус: Були два боржники в одного вірителя; один був винен п'ятсот динаріїв, а другий п'ятдесят.
    <verse number="42" style="v"/>Як вони ж не могли заплатити, простив він обом. Скажи ж, котрий із них більше полюбить його?
    <verse number="43" style="v"/>Відповів Симон, говорячи: Думаю, той, кому більше простив. І сказав Він йому: Розсудив ти правдиво.
    <verse number="44" style="v"/>І, обернувшись до жінки, Він промовив до Симона: Чи ти бачиш цю жінку? Я прибув у твій дім, ти на ноги Мої не подав і води, а вона окропила слізьми Мої ноги й обтерла волоссям своїм.
    <verse number="45" style="v"/>Поцілунку не дав ти Мені, а вона, відколи ввійшов Я, Мої ноги цілує невпинно.
    <verse number="46" style="v"/>Голови ти Моєї оливою не намастив, а вона миром ноги мої намастила...
    <verse number="47" style="v"/>Ось тому говорю Я тобі: Численні гріхи її прощені, бо багато вона полюбила. Кому ж мало прощається, такий мало любить.
    <verse number="48" style="v"/>А до неї промовив: Прощаються тобі гріхи!
    <verse number="49" style="v"/>А ті, що сиділи з Ним при столі, почали гомоніти про себе: Хто ж це Такий, що прощає й гріхи?
    <verse number="50" style="v"/>А до жінки сказав Він: Твоя віра спасла тебе, іди з миром собі!
  </para>
  <chapter number="8" style="c"/>
  <para style="p">
    <verse number="1" style="v"/>І сталось, що Він після того проходив містами та селами, проповідуючи та звіщаючи Добру Новину про Боже Царство. Із ним Дванадцять були,
    <verse number="2" style="v"/>та дехто з жінок, що були вздоровлені від злих духів і хвороб: Марія, Магдалиною звана, що з неї сім демонів вийшло,
    <verse number="3" style="v"/>і Іванна, дружина Худзи, урядника Іродового, і Сусанна, і інших багато, що маєтком своїм їм служили.
    <verse number="4" style="v"/>І, як зібралось багато народу, і з міста до Нього поприходили, то Він промовляти став притчею.
    <verse number="5" style="v"/>Ось вийшов сіяч, щоб посіяти зерно своє. І, як сіяв, упало одне край дороги, і було повитоптуване, а птахи небесні його повидзьобували.
    <verse number="6" style="v"/>Друге ж упало на ґрунт кам'янистий, і, зійшовши, усохло, не мало бо вогкости.
    <verse number="7" style="v"/>А інше упало між терен, і вигнався терен, і його поглушив.
    <verse number="8" style="v"/>Інше ж упало на добрую землю, і, зійшовши, уродило стокротно. Це сказавши, закликав: Хто має вуха, щоб слухати, нехай слухає!
    <verse number="9" style="v"/>Запитали ж Його Його учні, говорячи: Що визначає ця притча?
    <verse number="10" style="v"/>А Він відказав: Вам дано пізнати таємниці Божого Царства, а іншим у притчах, щоб дивились вони і не бачили, слухали і не розуміли.
    <verse number="11" style="v"/>Ось що означає ця притча: Зерно це Боже Слово.
    <verse number="12" style="v"/>А котрі край дороги, це ті, хто слухає, але потім приходить диявол, і забирає слово з їхнього серця, щоб не ввірували й не спаслися вони.
    <verse number="13" style="v"/>А що на кам'янистому ґрунті, це ті, хто тільки почує, то слово приймає з радістю; та кореня не мають вони, вірують дочасно, і за час випробовування відпадають.
    <verse number="14" style="v"/>А що впало між терен, це ті, хто слухає слово, але, ходячи, бувають придушені клопотами, та багатством, та життьовими розкошами, і плоду вони не дають.
    <verse number="15" style="v"/>А те, що на добрій землі, це оті, хто як слово почує, береже його в щирому й доброму серці, і плід приносять вони в терпеливості.
    <verse number="16" style="v"/>А світла засвіченого ніхто не покриває посудиною, і не ставить під ліжко, але ставить його на свічник, щоб бачили світло, хто входить.
    <verse number="17" style="v"/>Немає нічого захованого, що не виявиться, ні таємного, що воно не пізнається, і не вийде наяв.
    <verse number="18" style="v"/>Тож пильнуйте, як слухаєте! Бо хто має, то дасться йому, хто ж не має, забереться від нього і те, що, здається йому, ніби має.
    <verse number="19" style="v"/>До Нього ж прийшли були мати й брати Його, та через народ не могли доступитись до Нього.
    <verse number="20" style="v"/>І сповістили Йому: Твоя мати й брати Твої он стоять осторонь, і бажають побачити Тебе.
    <verse number="21" style="v"/>А Він відповів і промовив до них: Моя мати й брати Мої це ті, хто слухає Боже Слово, і виконує!
    <verse number="22" style="v"/>І сталось, одного з тих днів увійшов Він до човна, а з Ним Його учні. І сказав Він до них: Переплиньмо на другий бік озера. І відчалили.
    <verse number="23" style="v"/>А коли вони плинули, Він заснув. І знялася на озері буря велика, аж вода заливати їх стала, і були в небезпеці вони.
    <verse number="24" style="v"/>І вони підійшли, і розбудили Його та й сказали: Учителю, Учителю, гинемо! Він же встав, наказав бурі й хвилям, і вони вщухнули, і тиша настала!
    <verse number="25" style="v"/>А до них Він сказав: Де ж ваша віра? І дивувались вони, перестрашені, і говорили один до одного: Хто ж це такий, що вітрам і воді Він наказує, а вони Його слухають?
    <verse number="26" style="v"/>І вони припливли до землі Гадаринської, що навпроти Галілеї.
    <verse number="27" style="v"/>І, як на землю Він вийшов, перестрів Його один чоловік із міста, що довгі роки мав він демонів, не вдягався в одежу, і мешкав не в домі, а в гробах.
    <verse number="28" style="v"/>А коли він Ісуса побачив, то закричав, поваливсь перед Ним, і голосом гучним закликав: Що до мене Тобі, Ісусе, Сину Бога Всевишнього? Благаю Тебе, не муч мене!
    <verse number="29" style="v"/>Бо звелів Він нечистому духові вийти з людини. Довгий час він хапав був його, і в'язали його ланцюгами й кайданами, і стерегли його, але він розривав ланцюги, і демон гнав по пустині його.
    <verse number="30" style="v"/>А Ісус запитався його: Як тобі на ім'я? І той відказав: Леґіон, бо багато ввійшло в нього демонів.
    <verse number="31" style="v"/>І благали Його, щоб Він їм не звелів іти в безодню.
    <verse number="32" style="v"/>Пасся ж там на горі гурт великий свиней. І просилися демони ті, щоб дозволив піти їм у них. І дозволив Він їм.
    <verse number="33" style="v"/>А як демони вийшли з того чоловіка, то в свиней увійшли. І череда кинулась із кручі до озера, і потопилась.
    <verse number="34" style="v"/>Пастухи ж, як побачили теє, що сталось, повтікали, та в місті й по селах звістили.
    <verse number="35" style="v"/>І вийшли побачити, що сталось. І прийшли до Ісуса й знайшли, що той чоловік, що демони вийшли із нього, сидів при ногах Ісусових вдягнений та при умі, і полякались...
    <verse number="36" style="v"/>Самовидці ж їм розповіли, як видужав той біснуватий.
    <verse number="37" style="v"/>І ввесь народ Гадаринського краю став благати Його, щоб пішов Він від них, великий бо страх обгорнув їх. Він же до човна ввійшов і вернувся.
    <verse number="38" style="v"/>А той чоловік, що демони вийшли із нього, став благати Його, щоб бути при Ньому. Та Він відпустив його, кажучи:
    <verse number="39" style="v"/>Вернися до дому свого, і розповіж, які речі великі вчинив тобі Бог! І той пішов, і по цілому місту звістив, які речі великі для нього Ісус учинив!
    <verse number="40" style="v"/>А коли повернувся Ісус, то люди Його прийняли, бо всі чекали Його.
    <verse number="41" style="v"/>Аж ось прийшов муж, Яір на ім'я, що був старшим синагоги. Він припав до Ісусових ніг, та й став благати Його завітати до дому його.
    <verse number="42" style="v"/>Бо він мав одиначку дочку, років десь із дванадцять, і вмирала вона. А коли Він ішов, народ тиснув Його.
    <verse number="43" style="v"/>А жінка одна, що дванадцять років хворою на кровотечу була, що ніхто вздоровити не міг її,
    <verse number="44" style="v"/>підійшовши ззаду, доторкнулась до краю одежі Його, і хвилі тієї спинилася їй кровотеча!
    <verse number="45" style="v"/>А Ісус запитав: Хто доторкнувся до Мене? Коли ж відмовлялися всі, то Петро відказав: Учителю, народ коло Тебе он товпиться й тисне.
    <verse number="46" style="v"/>Ісус же промовив: Доторкнувсь хтось до Мене, бо Я відчув силу, що вийшла з Мене...
    <verse number="47" style="v"/>А жінка, побачивши, що вона не втаїлась, трясучись, підійшла та й упала перед Ним, і призналася перед усіма людьми, чому доторкнулась до Нього, і як хвилі тієї одужала.
    <verse number="48" style="v"/>Він же промовив до неї: Дочко, твоя віра спасла тебе; іди з миром собі!
    <verse number="49" style="v"/>Як Він ще промовляв, приходить ось від старшини синагоги один та й говорить: Дочка твоя вмерла, не турбуй же Вчителя!
    <verse number="50" style="v"/>Ісус же, почувши, йому відповів: Не лякайсь, тільки віруй, і буде спасена вона.
    <verse number="51" style="v"/>Прийшовши ж до дому, не пустив Він нікого з Собою ввійти, крім Петра, та Івана, та Якова, та батька дівчати, та матері.
    <verse number="52" style="v"/>А всі плакали та голосили за нею... Він же промовив: Не плачте, не вмерла вона, але спить!
    <verse number="53" style="v"/>І насміхалися з Нього, бо знали, що вмерла вона.
    <verse number="54" style="v"/>А Він узяв за руку її та й скрикнув, говорячи: Дівчатко, вставай!
    <verse number="55" style="v"/>І вернувся їй дух, і хвилі тієї вона ожила... І звелів дать їй їсти.
    <verse number="56" style="v"/>І здивувались батьки її. А Він наказав їм нікому не розповідати, що сталось.
  </para>
  <chapter number="9" style="c"/>
  <para style="p">
    <verse number="1" style="v"/>І скликав Він Дванадцятьох, і дав їм силу та владу над усіма демонами, і вздоровляти недуги.
    <verse number="2" style="v"/>І послав їх проповідувати Царство Боже та вздоровляти недужих.
    <verse number="3" style="v"/>І промовив до них: Не беріть нічого в дорогу: ані палиці, ані торби, ні хліба, ні срібла, ані майте по двоє убрань.
    <verse number="4" style="v"/>І в який дім увійдете, зоставайтеся там, і звідти відходьте.
    <verse number="5" style="v"/>А як хто вас не прийме, то, виходячи з міста того, обтрусіть від ніг ваших порох на свідчення супроти них.
    <verse number="6" style="v"/>І вийшли вони, та й ходили по селах, звіщаючи Добру Новину та всюди вздоровляючи.
    <verse number="7" style="v"/>А Ірод тетрарх прочув усе, що сталось було, і вагався, бо дехто казали, що Іван це із мертвих устав,
    <verse number="8" style="v"/>а інші, що Ілля то з'явився, а знов інші, що ожив це один із стародавніх пророків.
    <verse number="9" style="v"/>Тоді Ірод сказав: Іванові стяв я голову; хто ж Оцей, що я чую про Нього речі такі? І він намагався побачити Його.
    <verse number="10" style="v"/>А коли повернулись апостоли, вони розповіли Йому, що зробили. І Він їх узяв, та й пішов самотою на місце безлюдне, біля міста, що зветься Віфсаіда.
    <verse number="11" style="v"/>А як люди довідалися, то пішли вслід за Ним. І Він їх прийняв, і розповідав їм про Боже Царство, та тих уздоровляв, хто потребував уздоровлення.
    <verse number="12" style="v"/>А день став схилятися. І Дванадцятеро підійшли та й сказали Йому: Відпусти вже людей, нехай вони йдуть у довколишні села й оселі спочити й здобути поживи, бо ми тут у місці безлюдному!
    <verse number="13" style="v"/>А Він їм сказав: Дайте їсти їм ви. Вони ж відказали: Немає в нас більше, як п'ятеро хліба й дві рибі. Хіба підемо та купимо поживи для всього народу цього.
    <verse number="14" style="v"/>Бо було чоловіків десь тисяч із п'ять. І сказав Він до учнів Своїх: Розсадіть їх рядами по п'ятидесяти.
    <verse number="15" style="v"/>І зробили отак, і всіх їх розсадили.
    <verse number="16" style="v"/>І Він узяв п'ять хлібів та дві рибі, споглянув на небо, поблагословив їх, і поламав, і дав учням, щоб клали народові.
    <verse number="17" style="v"/>І всі їли й наситились! А з кусків позосталих зібрали дванадцять кошів...
    <verse number="18" style="v"/>І сталось, як насамоті Він молився, з Ним учні були. І спитав Він їх, кажучи: За кого Мене люди вважають?
    <verse number="19" style="v"/>Вони ж відповіли та сказали: За Івана Христителя, а ті за Іллю, а інші, що воскрес один із давніх пророків.
    <verse number="20" style="v"/>А Він запитав їх: А ви за кого Мене маєте? Петро ж відповів та сказав: За Христа Божого!
    <verse number="21" style="v"/>Він же їм заказав, і звелів не казати нікому про це.
    <verse number="22" style="v"/>І сказав Він: Синові Людському треба багато страждати, і Його відцураються старші, і первосвященики, і книжники, і буде Він убитий, але третього дня Він воскресне!
    <verse number="23" style="v"/>А до всіх Він промовив: Коли хоче хто йти вслід за Мною, хай зречеться самого себе, і хай візьме щоденно свого хреста, та й за Мною йде.
    <verse number="24" style="v"/>Бо хто хоче душу свою зберегти, той погубить її, а хто ради Мене згубить душу свою, той її збереже.
    <verse number="25" style="v"/>Яка ж користь людині, що здобуде ввесь світ, але занапастить чи згубить себе?
    <verse number="26" style="v"/>Бо хто буде Мене та Моєї науки соромитися, того посоромиться також Син Людський, як прийде у славі Своїй, і Отчій, і святих Анголів.
    <verse number="27" style="v"/>Правдиво ж кажу вам, що деякі з тут-о приявних не скуштують смерти, аж поки не побачать Царства Божого.
    <verse number="28" style="v"/>І сталось після оцих слів днів за вісім, узяв Він Петра, і Івана, і Якова, та й пішов помолитись на гору.
    <verse number="29" style="v"/>І коли Він молився, то вигляд лиця Його переобразився, а одежа Його стала біла й блискуча.
    <verse number="30" style="v"/>І ось два мужі з Ним розмовляли, були то Мойсей та Ілля,
    <verse number="31" style="v"/>що з'явилися в славі, і говорили про кінець Його, який в Єрусалимі Він мав докінчити.
    <verse number="32" style="v"/>А Петро та приявні з ним були зморені сном, але, пробудившись, бачили славу Його й обох мужів, що стояли при Ньому.
    <verse number="33" style="v"/>І сталось, як із Ним розлучались вони, то промовив Петро до Ісуса: Учителю, добре нам бути отут! Поставмо ж отут три шатрі: задля Тебе одне, і Мойсею одне, і одне для Іллі! Він не знав, що говорить...
    <verse number="34" style="v"/>А як він говорив це, насунула хмара та їх заслонила. І вони полякались, як стали ті входити в хмару.
    <verse number="35" style="v"/>І почувся ось голос із хмари, який промовляв: Це Син Мій Улюблений, Його слухайтеся!
    <verse number="36" style="v"/>А коли оцей голос лунав, Ісус Сам позостався. А вони промовчали, і нікому нічого тих днів не казали, що бачили.
    <verse number="37" style="v"/>А наступного дня, як спустились з гори, перестрів Його натовп великий.
    <verse number="38" style="v"/>І закричав ось один чоловік із народу й сказав: Учителю, благаю Тебе, зглянься над сином моїм, бо одинак він у мене!
    <verse number="39" style="v"/>А ото дух хапає його, і він нагло кричить, і трясе ним, аж той піну пускає. І, вимучивши він його, насилу відходить.
    <verse number="40" style="v"/>І учнів Твоїх я благав його вигнати, та вони не змогли.
    <verse number="41" style="v"/>А Ісус відповів і промовив: О, роде невірний й розбещений, доки буду Я з вами, і терпітиму вас? Приведи свого сина сюди!
    <verse number="42" style="v"/>А як той іще йшов, демон кинув його та затряс. Та Ісус заказав тому духу нечистому, і вздоровив дитину, і віддав її батькові її.
    <verse number="43" style="v"/>І всі дивувалися величі Божій! А як усі дивувались усьому, що чинив був Ісус, Він промовив до учнів Своїх:
    <verse number="44" style="v"/>Вкладіть до вух своїх ці ось слова: Людський Син буде виданий людям до рук...
    <verse number="45" style="v"/>Проте не зрозуміли вони цього слова, було бо закрите від них, щоб його не збагнули, та боялись Його запитати про це слово.
    <verse number="46" style="v"/>І прийшло їм на думку: хто б найбільший з них був?
    <verse number="47" style="v"/>А Ісус, думку серця їх знавши, узяв дитину, і поставив її біля Себе.
    <verse number="48" style="v"/>І промовив до них: Як хто прийме дитину оцю в Ім'я Моє, Мене він приймає, а як хто Мене прийме, приймає Того, Хто послав Мене. Хто бо найменший між вами всіма, той великий!
    <verse number="49" style="v"/>А Іван відповів і сказав: Учителю, ми бачили одного чоловіка, що Ім'ям Твоїм демонів виганяв, і ми заборонили йому, бо він з нами не ходить.
    <verse number="50" style="v"/>Ісус же йому відказав: Не забороняйте, бо хто не проти вас, той за вас!
    <verse number="51" style="v"/>І сталось, коли дні вознесення Його наближались, Він постановив піти в Єрусалим.
    <verse number="52" style="v"/>І Він посланців вислав перед Собою. І пішли вони, та й прибули до села самарянського, щоб ночівлю Йому приготовити.
    <verse number="53" style="v"/>А ті не прийняли Його, бо йшов Він у напрямі Єрусалиму.
    <verse number="54" style="v"/>Як побачили ж те учні Яків й Іван, то сказали: Господи, хочеш, то ми скажемо, щоб огонь зійшов з неба та винищив їх, як і Ілля був зробив.
    <verse number="55" style="v"/>А Він обернувся до них, їм докорив та й сказав: Ви не знаєте, якого ви духа.
    <verse number="56" style="v"/>Бо Син Людський прийшов не губить душі людські, а спасати! І пішли вони в інше село.
    <verse number="57" style="v"/>І сталось, як дорогою йшли, сказав був до Нього один: Я піду за Тобою, хоч би куди Ти пішов.
    <verse number="58" style="v"/>Ісус же йому відказав: Мають нори лисиці, а гнізда небесні пташки, Син же Людський не має ніде й голови прихилити!
    <verse number="59" style="v"/>І промовив до другого Він: Іди за Мною. А той відказав: Дозволь мені перше піти, і батька свого поховати.
    <verse number="60" style="v"/>Він же йому відказав: Зостав мертвим ховати мерців своїх. А ти йди та звіщай Царство Боже.
    <verse number="61" style="v"/>А інший сказав був: Господи, я піду за Тобою, та дозволь мені перш попрощатись із своїми домашніми.
    <verse number="62" style="v"/>Ісус же промовив до нього: Ніхто з тих, хто кладе свою руку на плуга та назад озирається, не надається до Божого Царства!
  </para>
  <chapter number="10" style="c"/>
  <para style="p">
    <verse number="1" style="v"/>Після того призначив Господь і інших Сімдесят, і послав їх по двох перед Себе до кожного міста та місця, куди Сам мав іти.
    <verse number="2" style="v"/>І промовив до них: Хоч жниво велике, та робітників мало; тож благайте Господаря жнива, щоб робітників вислав на жниво Своє.
    <verse number="3" style="v"/>Ідіть! Оце посилаю Я вас, як ягнят між вовки.
    <verse number="4" style="v"/>Не носіть ні калитки, ні торби, ні сандаль, і не вітайте в дорозі нікого.
    <verse number="5" style="v"/>Як до дому ж якого ви ввійдете, то найперше кажіть: Мир дому цьому!
    <verse number="6" style="v"/>І коли син миру там буде, то спочине на ньому ваш мир, коли ж ні до вас вернеться.
    <verse number="7" style="v"/>Зоставайтеся ж у домі тім самім, споживайте та пийте, що є в них, бо вартий робітник своєї заплати. Не ходіть з дому в дім.
    <verse number="8" style="v"/>А як прийдете в місто яке, і вас приймуть, споживайте, що вам подадуть.
    <verse number="9" style="v"/>Уздоровлюйте хворих, що в нім, промовляйте до них: Наблизилося Царство Боже до вас!
    <verse number="10" style="v"/>А як прийдете в місто яке, і вас не приймуть, то вийдіть на вулиці його та й кажіть:
    <verse number="11" style="v"/>Ми обтрушуємо вам навіть порох, що прилип до нас із вашого міста. Та знайте оце, що наблизилося Царство Боже!
    <verse number="12" style="v"/>Кажу вам: того дня легше буде содомлянам, аніж місту тому!
    <verse number="13" style="v"/>Горе тобі, Хоразіне, горе тобі, Віфсаїдо! Бо коли б то у Тирі й Сидоні були відбулися ті чуда, що сталися в вас, то давно б вони покаялися в волосяниці та в попелі!
    <verse number="14" style="v"/>Але на суді відрадніш буде Тиру й Сидону, як вам...
    <verse number="15" style="v"/>А ти, Капернауме, що до неба піднісся, аж до аду ти зійдеш!
    <verse number="16" style="v"/>Хто слухає вас Мене слухає, хто ж погорджує вами погорджує Мною, хто ж погорджує Мною погорджує Тим, Хто послав Мене.
    <verse number="17" style="v"/>А ті Сімдесят повернулися з радістю, кажучи: Господи, навіть демони коряться нам у Ім'я Твоє!
    <verse number="18" style="v"/>Він же промовив до них: Я бачив того сатану, що з неба спадав, немов блискавка.
    <verse number="19" style="v"/>Ось Я владу вам дав наступати на змій та скорпіонів, і на всю силу ворожу, і ніщо вам не зашкодить.
    <verse number="20" style="v"/>Та не тіштеся тим, що вам коряться духи, але тіштесь, що ваші ймення записані в небі!
    <verse number="21" style="v"/>Того часу Ісус звеселився був Духом Святим і промовив: Прославляю Тебе, Отче, Господи неба й землі, що втаїв Ти оце від премудрих і розумних, та його немовлятам відкрив. Так, Отче, бо Тобі так було до вподоби!
    <verse number="22" style="v"/>Передав Мені все Мій Отець. І не знає ніхто, хто є Син, тільки Отець, і хто Отець тільки Син, та кому Син захоче відкрити.
    <verse number="23" style="v"/>І, звернувшись до учнів, наодинці їм сказав: Блаженні ті очі, що бачать, що бачите ви!
    <verse number="24" style="v"/>Кажу ж вам, що багато пророків і царів бажали побачити, що бачите ви та й не бачили, і почути, що чуєте ви і не чули!
    <verse number="25" style="v"/>І підвівсь ось законник один, і сказав, Його випробовуючи: Учителю, що робити мені, щоб вічне життя осягнути?
    <verse number="26" style="v"/>Він же йому відказав: Що в Законі написано, як ти читаєш?
    <verse number="27" style="v"/>А той відповів і сказав: Люби Господа Бога свого всім серцем своїм, і всією душею своєю, і всією силою своєю, і всім своїм розумом, і свого ближнього, як самого себе.
    <verse number="28" style="v"/>Він же йому відказав: Правильно ти відповів. Роби це, і будеш жити.
    <verse number="29" style="v"/>А той бажав сам себе виправдати, та й сказав до Ісуса: А хто то мій ближній?
    <verse number="30" style="v"/>А Ісус відповів і промовив: Один чоловік ішов з Єрусалиму до Єрихону, і попався розбійникам, що обдерли його, і завдали йому рани, та й утекли, покинувши ледве живого його.
    <verse number="31" style="v"/>Проходив випадком тією дорогою священик один, побачив його, і проминув.
    <verse number="32" style="v"/>Так само й Левит надійшов на те місце, поглянув, і теж проминув.
    <verse number="33" style="v"/>Проходив же там якийсь самарянин, та й натрапив на нього, і, побачивши, змилосердився.
    <verse number="34" style="v"/>І він підійшов, і обв'язав йому рани, наливши оливи й вина. Потому його посадив на худобину власну, і приставив його до гостиниці, та й клопотався про нього.
    <verse number="35" style="v"/>А другого дня, від'їжджавши, вийняв він два динарії, та й дав їх господареві й проказав: Заопікуйся ним, а як більше що витратиш, заплачу тобі, як вернуся.
    <verse number="36" style="v"/>Котрий же з цих трьох на думку твою був ближній тому, хто попався розбійникам?
    <verse number="37" style="v"/>А він відказав: Той, хто вчинив йому милість. Ісус же сказав йому: Іди, і роби так і ти!
    <verse number="38" style="v"/>І сталось, коли вони йшли, Він прийшов до одного села. Одна ж жінка, Марта їй на ім'я, прийняла Його в дім свій.
    <verse number="39" style="v"/>Була ж в неї сестра, що звалась Марія; вона сіла в ногах у Ісуса, та й слухала слова Його.
    <verse number="40" style="v"/>А Марта великою послугою клопоталась, а спинившись, сказала: Господи, чи байдуже Тобі, що на мене саму полишила служити сестра моя? Скажи ж їй, щоб мені помогла.
    <verse number="41" style="v"/>Господь же промовив у відповідь їй: Марто, Марто, турбуєшся й журишся ти про багато чого,
    <verse number="42" style="v"/>а потрібне одне. Марія ж обрала найкращу частку, яка не відбереться від неї...
  </para>
  <chapter number="11" style="c"/>
  <para style="p">
    <verse number="1" style="v"/>І сталось, як молився Він у місці одному, і коли перестав, озвався до Нього один із Його учнів: Господи, навчи нас молитися, як і Іван навчив своїх учнів.
    <verse number="2" style="v"/>Він же промовив до них: Коли молитеся, говоріть: Отче наш, що єси на небесах! Нехай святиться Ім'я Твоє, нехай прийде Царство Твоє, нехай буде воля Твоя, як на небі, так і на землі.
    <verse number="3" style="v"/>Хліба нашого насущного дай нам на кожний день.
    <verse number="4" style="v"/>І прости нам наші гріхи, бо й самі ми прощаємо кожному боржникові нашому. І не введи нас у випробовування, але визволи нас від лукавого!
    <verse number="5" style="v"/>І сказав Він до них: Хто з вас матиме приятеля, і піде до нього опівночі, і скаже йому: Позич мені, друже, три хліби,
    <verse number="6" style="v"/>бо прийшов із дороги до мене мій приятель, я ж не маю, що дати йому.
    <verse number="7" style="v"/>А той із середини в відповідь скаже: Не роби мені клопоту, уже замкнені двері, і мої діти зо мною на ліжкові. Не можу я встати та дати тобі.
    <verse number="8" style="v"/>Кажу вам: коли він не встане, і не дасть ради дружби йому, то за докучання його він устане та й дасть йому, скільки той потребує.
    <verse number="9" style="v"/>І Я вам кажу: просіть, і буде вам дано, шукайте і знайдете, стукайте і відчинять вам!
    <verse number="10" style="v"/>Бо кожен, хто просить одержує, хто шукає знаходить, а тому, хто стукає відчинять.
    <verse number="11" style="v"/>І котрий з вас, батьків, як син хліба проситиме, подасть йому каменя? Або, як проситиме риби, замість риби подасть йому гадину?
    <verse number="12" style="v"/>Або, як яйця він проситиме, дасть йому скорпіона?
    <verse number="13" style="v"/>Отож, коли ви, бувши злі, потрапите добрі дари своїм дітям давати, скільки ж більше Небесний Отець подасть Духа Святого всім тим, хто проситиме в Нього?
    <verse number="14" style="v"/>Раз вигонив Він демона, який був німий. І коли демон вийшов, німий заговорив. А народ дивувався.
    <verse number="15" style="v"/>А деякі з них гомоніли: Виганяє Він демонів силою Вельзевула, князя демонів...
    <verse number="16" style="v"/>А інші, випробовуючи, хотіли від Нього ознаки із неба.
    <verse number="17" style="v"/>Він же знав думки їхні, і промовив до них: Кожне царство, само проти себе поділене, запустіє, і дім на дім упаде.
    <verse number="18" style="v"/>А коли й сатана поділився сам супроти себе, як стоятиме царство його? А ви кажете, що Вельзевулом вигоню Я демонів.
    <verse number="19" style="v"/>Коли ж Вельзевулом вигоню Я демонів, то чим виганяють їх ваші сини? Тому вони стануть вам суддями.
    <verse number="20" style="v"/>А коли перстом Божим вигоню Я демонів, то справді прийшло до вас Боже Царство.
    <verse number="21" style="v"/>Коли сильний збройно свій двір стереже, то в безпеці маєток його.
    <verse number="22" style="v"/>Коли ж дужчий від нього його нападе й переможе, то всю зброю йому забере, на яку покладався був той, і роздасть свою здобич.
    <verse number="23" style="v"/>Хто не зо Мною, той проти Мене; і хто не збирає зо Мною, той розкидає!
    <verse number="24" style="v"/>Коли дух нечистий виходить з людини, то блукає місцями безвідними, відпочинку шукаючи, але, не знаходячи, каже: Вернуся до хати своєї, звідки я вийшов.
    <verse number="25" style="v"/>А як вернеться він, то хату знаходить заметену й прибрану.
    <verse number="26" style="v"/>Тоді він іде та й приводить сімох інших духів, лютіших за себе, і входять вони та й живуть там. І буде останнє людині тій гірше за перше!
    <verse number="27" style="v"/>І сталось, як Він це говорив, одна жінка з народу свій голос піднесла й сказала до Нього: Блаженна утроба, що носила Тебе, і груди, що Ти ссав їх!
    <verse number="28" style="v"/>А Він відказав: Так. Блаженні ж і ті, хто слухає Божого Слова і його береже!
    <verse number="29" style="v"/>А як люди збиралися, Він почав промовляти: Рід цей рід лукавий: він ознаки шукає, та ознаки йому не дадуть, крім ознаки пророка Йони.
    <verse number="30" style="v"/>Бо як Йона ознакою був для ніневітян, так буде й Син Людський для роду цього.
    <verse number="31" style="v"/>Цариця південна на суд стане з мужами роду цього, і їх засудить, бо вона з кінця світу прийшла Соломонову мудрість послухати. А тут ось Хтось більший, аніж Соломон!
    <verse number="32" style="v"/>Ніневітяни стануть на суд із цим родом, і засудять його, вони бо покаялися через Йонину проповідь. А тут ось Хтось більший, ніж Йона!
    <verse number="33" style="v"/>Засвіченого світильника ніхто в сховок не ставить, ані під посудину, але на свічник, щоб бачили світло, хто входить.
    <verse number="34" style="v"/>Око твоє то світильник для тіла; тому, як око твоє буде дуже, то й усе тіло твоє буде світле. А коли б твоє око нездатне було, то й усе тіло твоє буде темне.
    <verse number="35" style="v"/>Отож, уважай, щоб те світло, що в тобі, не сталося темрявою!
    <verse number="36" style="v"/>Бо коли твоє тіло все світле, і не має жадної темної частини, то все буде світле, неначе б світильник осяяв блиском тебе.
    <verse number="37" style="v"/>Коли Він говорив, то один фарисей став благати Його пообідати в нього. Він же прийшов та й сів при столі.
    <verse number="38" style="v"/>Фарисей же, побачивши це, здивувався, що перед обідом Він перш не обмився.
    <verse number="39" style="v"/>Господь же промовив до нього: Тепер ви, фарисеї, он чистите зовнішність кухля та миски, а ваше нутро повне здирства та кривди!
    <verse number="40" style="v"/>Нерозумні, чи ж Той, Хто створив оте зовнішнє, не створив Він і внутрішнє?
    <verse number="41" style="v"/>Тож милостиню подавайте з унутрішнього, і ось все буде вам чисте.
    <verse number="42" style="v"/>Горе вам, фарисеям, бо ви десятину даєте з м'яти та рути й усякого зілля, але обминаєте суд та Божу любов; це треба робити, і того не лишати!
    <verse number="43" style="v"/>Горе вам, фарисеям, що любите перші лавки в синагогах та привіти на ринках!
    <verse number="44" style="v"/>Горе вам, бо ви як гроби непомітні, люди ж ходять по них і не знають того...
    <verse number="45" style="v"/>Озвався ж один із законників, і каже Йому: Учителю, кажучи це, Ти і нас ображаєш!
    <verse number="46" style="v"/>А Він відказав: Горе й вам, законникам, бо ви на людей тягарі накладаєте, які важко носити, а самі й одним пальцем своїм не доторкуєтесь тягарів!
    <verse number="47" style="v"/>Горе вам, бо надгробки пророкам ви ставите, ваші ж батьки були їх повбивали...
    <verse number="48" style="v"/>Так, визнаєте ви й хвалите вчинки батьків своїх: бо вони їх повбивали, а ви їм надгробки будуєте!
    <verse number="49" style="v"/>Через те й мудрість Божа сказала: Я пошлю їм пророків й апостолів, вони ж декого з них повбивають, а декого виженуть,
    <verse number="50" style="v"/>щоб на роді оцім відомстилася кров усіх пророків, що пролита від створення світу,
    <verse number="51" style="v"/>від крови Авеля аж до крови Захарія, що загинув між жертівником і храмом! Так, кажу вам, відомститься це все на цім роді!
    <verse number="52" style="v"/>Горе вам, законникам, бо взяли ви ключа розуміння: самі не ввійшли, і тим, хто хотів увійти, боронили!
    <verse number="53" style="v"/>А коли Він виходив ізвідти, стали книжники та фарисеї сильно тиснути та від Нього допитуватись про багато речей,
    <verse number="54" style="v"/>вони чатували на Нього, щоб зловити що з уст Його (і щоб оскаржити Його).
  </para>
  <chapter number="12" style="c"/>
  <para style="p">
    <verse number="1" style="v"/>Того часу, як зібралися десятитисячні натовпи народу, аж топтали вони один одного, Він почав промовляти перш до учнів Своїх: Стережіться розчини фарисейської, що є лицемірство!
    <verse number="2" style="v"/>Бо немає нічого захованого, що не відкриється, ні таємного, що не виявиться.
    <verse number="3" style="v"/>Тому все, що казали ви потемки, при світлі почується, що ж шептали на вухо в коморах, на дахах проповідане буде.
    <verse number="4" style="v"/>Кажу ж вам, Своїм друзям: Не бійтеся тих, хто тіло вбиває, а потім більш нічого не може вчинити!
    <verse number="5" style="v"/>Але вкажу вам, кого треба боятися: Бійтесь того, хто має владу, убивши, укинути в геєнну. Так, кажу вам: Того бійтеся!
    <verse number="6" style="v"/>Чи ж не п'ять горобців продають за два гроші? Та проте перед Богом із них ні один не забутий.
    <verse number="7" style="v"/>Але навіть волосся вам на голові пораховане все. Не бійтесь: вартніші ви за багатьох горобців!
    <verse number="8" style="v"/>Кажу ж вам: Кожного, хто перед людьми Мене визнає, того визнає й Син Людський перед Анголами Божими.
    <verse number="9" style="v"/>Хто ж Мене відцурається перед людьми, того відцураються перед Анголами Божими.
    <verse number="10" style="v"/>І кожному, хто скаже слово на Людського Сина, йому проститься; а хто зневажатиме Духа Святого, не проститься.
    <verse number="11" style="v"/>А коли вас водитимуть до синагог, і до урядів, і до влад, не турбуйтеся, як або що відповідати чи що говорити,
    <verse number="12" style="v"/>Дух бо Святий вас навчить тієї години, що потрібно казати!
    <verse number="13" style="v"/>І озвався до Нього один із народу: Учителю, скажи братові моєму, щоб він спадщиною поділився зо мною.
    <verse number="14" style="v"/>А Він відказав йому: Чоловіче, хто поставив над вами Мене за суддю або за подільника?
    <verse number="15" style="v"/>І промовив до них: Глядіть, остерігайтеся всякої зажерливости, бо життя чоловіка не залежить від достатку маєтку його.
    <verse number="16" style="v"/>І Він розповів їм притчу, говорячи: В одного багача гойно нива вродила була.
    <verse number="17" style="v"/>І міркував він про себе й казав: Що робити, що не маю куди зібрати плодів своїх?
    <verse number="18" style="v"/>І сказав: Оце я зроблю, порозвалюю клуні свої, і просторніші поставлю, і позбираю туди пашню свою всю та свій достаток.
    <verse number="19" style="v"/>І скажу я душі своїй: Душе, маєш багато добра, на багато років складеного. Спочивай, їж та пий, і веселися!
    <verse number="20" style="v"/>Бог же до нього прорік: Нерозумний, ночі цієї ось душу твою зажадають від тебе, і кому позостанеться те, що ти був наготовив?...
    <verse number="21" style="v"/>Так буває і з тим, хто збирає для себе, та не багатіє в Бога.
    <verse number="22" style="v"/>І промовив Він учням Своїм: Через це кажу вам: Не журіться про життя, що ви будете їсти, і ні про тіло, у що ви зодягнетеся.
    <verse number="23" style="v"/>Бо більше від їжі життя, а тіло від одягу.
    <verse number="24" style="v"/>Погляньте на гайвороння, що не сіють, не жнуть, нема в них комори, ні клуні, проте Бог їх годує. Скільки ж більше за птахів ви варті!
    <verse number="25" style="v"/>Хто ж із вас, коли журиться, добавити зможе до зросту свого бодай ліктя одного?
    <verse number="26" style="v"/>Тож коли ви й найменшого не подолаєте, то чого ж ви про інше клопочетеся?
    <verse number="27" style="v"/>Погляньте на ті он лілеї, як вони не прядуть, ані тчуть. Але говорю вам, що й сам Соломон у всій славі своїй не вдягався отак, як одна з них!
    <verse number="28" style="v"/>І коли он траву, що сьогодні на полі, а взавтра до печі вкидається, Бог так зодягає, скільки ж краще зодягне Він вас, маловірні!
    <verse number="29" style="v"/>І не шукайте, що будете їсти, чи що будете пити, і не клопочіться.
    <verse number="30" style="v"/>Бо всього цього й люди світу оцього шукають, Отець же ваш знає, що того вам потрібно.
    <verse number="31" style="v"/>Шукайте отож Його Царства, а це вам додасться!
    <verse number="32" style="v"/>Не лякайся, черідко мала, бо сподобалося Отцю вашому дати вам Царство.
    <verse number="33" style="v"/>Продавайте достатки свої та милостиню подавайте. Робіть калитки собі не старіючі, невичерпний скарб той у небі, куди не закрадається злодій, і міль де не точить.
    <verse number="34" style="v"/>Бо де скарб ваш, там буде й серце ваше!
    <verse number="35" style="v"/>Нехай підперезані будуть вам стегна, а світла ручні позасвічувані!
    <verse number="36" style="v"/>І будьте подібними до людей, що очікують пана свого, коли вернеться він із весілля, щоб, як прийде й застукає, відчинити негайно йому.
    <verse number="37" style="v"/>Блаженні раби ті, що пан, коли прийде, то знайде, що пильнують вони! Поправді кажу вам: підпережеться він і їх посадовить, і, підійшовши, буде їм послуговувати.
    <verse number="38" style="v"/>І коли прийде о другій чи прийде о третій сторожі, та знайде так само, блаженні вони!
    <verse number="39" style="v"/>Знайте ж це, що коли б знав господар, о котрій то годині підкрадеться злодій, то він пильнував би, і свого б дому не дав підкопати.
    <verse number="40" style="v"/>Тому будьте готові і ви, бо прийде Син Людський тієї години, коли ви не думаєте!
    <verse number="41" style="v"/>Озвався ж Петро: Господи, чи до нас кажеш притчу оцю, чи до всіх?
    <verse number="42" style="v"/>А Господь відказав: Хто ж тоді вірний і мудрий домоправитель, що пан настановить його над своїми челядниками, щоб давати харч визначену своєчасно?
    <verse number="43" style="v"/>Блаженний той раб, що пан його прийде та знайде, що робить він так!
    <verse number="44" style="v"/>Поправді кажу вам, що над всім маєтком своїм він поставить його.
    <verse number="45" style="v"/>А коли раб той скаже у серці своїм: Забариться пан мій прийти, і зачне бити слуг та служниць, їсти та пити та напиватися,
    <verse number="46" style="v"/>то прийде раба того пан за дня, якого він не сподівається, і о годині, якої не знає, і розітне його пополовині, і визначить долю йому з невірними!
    <verse number="47" style="v"/>А раб той, що знав волю свого господаря, але не приготував, ані не вчинив згідно волі його, буде тяжко побитий.
    <verse number="48" style="v"/>Хто ж не знав, а вчинив каригідне, буде мало він битий. Тож від кожного, кому дано багато, багато від нього й жадатимуть. А кому багато повірено, від того ще більше жадатимуть.
    <verse number="49" style="v"/>Я прийшов огонь кинути на землю, і як Я прагну, щоб він уже запалав!
    <verse number="50" style="v"/>Я ж маю христитися хрищенням, і як Я мучуся, поки те сповниться!
    <verse number="51" style="v"/>Чи ви думаєте, що прийшов Я мир дати на землю? Ні, кажу вам, але поділ!
    <verse number="52" style="v"/>Віднині бо п'ятеро в домі одному поділені будуть: троє супроти двох, і двоє супроти трьох.
    <verse number="53" style="v"/>Стане батько на сина, а син проти батька, мати проти дочки, а дочка проти матері, свекруха навпроти невістки своєї, а невістка навпроти свекрухи!...
    <verse number="54" style="v"/>Промовив же Він і до народу: Як побачите хмару, що з заходу суне, то кажете зараз: Зближається дощ, і так і буває.
    <verse number="55" style="v"/>А коли віє вітер південний, то кажете: Буде спекота, і буває.
    <verse number="56" style="v"/>Лицеміри, лице неба й землі розпізнати ви вмієте, чому ж не розпізнаєте часу цього?
    <verse number="57" style="v"/>Чого ж і самі по собі ви не судите, що справедливе?
    <verse number="58" style="v"/>Бо коли до уряду ти йдеш зо своїм супротивником, попильнуй з ним залагодити по дорозі, щоб тебе до судді не потяг він, а суддя щоб прислужникові не віддав тебе, а прислужник щоб не посадив до в'язниці тебе.
    <verse number="59" style="v"/>Поправді кажу тобі: Не вийдеш ізвідти, поки не віддаси й останнього шеляга!
  </para>
  <chapter number="13" style="c"/>
  <para style="p">
    <verse number="1" style="v"/>Того часу прийшли були дехто, та й розповіли Йому про галілеян, що їхню кров Пилат змішав був із їхніми жертвами.
    <verse number="2" style="v"/>Ісус же сказав їм у відповідь: Чи ви думаєте, що оці галілеяни, що так постраждали, грішніші були від усіх галілеян?
    <verse number="3" style="v"/>Ні, кажу вам; та коли не покаєтеся, то загинете всі так!
    <verse number="4" style="v"/>Або ті вісімнадцять, що башта на них завалилась була в Сілоамі й побила їх, чи думаєте, що ті винні були більш за всіх, що в Єрусалимі живуть?
    <verse number="5" style="v"/>Ні, кажу вам; та коли не покаєтеся, то загинете всі так!
    <verse number="6" style="v"/>І Він розповів оцю притчу: Один чоловік у своїм винограднику мав посаджене фіґове дерево. І прийшов він шукати на ньому плоду, але не знайшов.
    <verse number="7" style="v"/>І сказав винареві: Оце третій рік, відколи приходжу шукати плоду на цім фіґовім дереві, але не знаходжу; зрубай його, нащо й землю марнує воно?
    <verse number="8" style="v"/>А той йому в відповідь каже: Позостав його, пане, і на цей рік, аж поки його обкопаю довкола, і обкладу його гноєм,
    <verse number="9" style="v"/>чи року наступного плоду не вродить воно. Коли ж ні, то зрубаєш його.
    <verse number="10" style="v"/>І навчав Він в одній з синагог у суботу.
    <verse number="11" style="v"/>І ось там була одна жінка, що вісімнадцять років мала духа немочі, і була скорчена, і не могла ніяк випростатись.
    <verse number="12" style="v"/>А Ісус, як побачив її, то покликав до Себе. І сказав їй: Жінко, звільнена ти від недуги своєї.
    <verse number="13" style="v"/>І Він руки на неї поклав, і вона зараз випросталась, і стала славити Бога!
    <verse number="14" style="v"/>Озвався ж старший синагоги, обурений, що Ісус уздоровив у суботу, і сказав до народу: Є шість день, коли працювати належить, приходьте тоді та вздоровлюйтеся, а не дня суботнього.
    <verse number="15" style="v"/>А Господь відповів і промовив до нього: Лицеміре, хіба ж не відв'язує кожен із вас у суботу свого вола чи осла від ясел, і не веде напоїти?
    <verse number="16" style="v"/>Чи ж цю дочку Авраамову, яку сатана був зв'язав вісімнадцять ось років, не належить звільнити її суботнього дня від цих пут?
    <verse number="17" style="v"/>А як Він говорив це, засоромилися всі Його супротивники. І тішився ввесь народ всіма славними вчинками, які Він чинив!
    <verse number="18" style="v"/>Він же промовив: До чого подібне Царство Боже, і до чого його прирівняю?
    <verse number="19" style="v"/>Подібне воно до гірчичного зерна, що взяв чоловік і посіяв його в своїм саді. І воно виросло, і деревом стало, і кублилось птаство небесне на віттях його.
    <verse number="20" style="v"/>І знову сказав Він: Із чим порівняю Я Божеє Царство?
    <verse number="21" style="v"/>Подібне до розчини, що її бере жінка, і кладе на три мірки муки, аж поки все вкисне.
    <verse number="22" style="v"/>І проходив містами та селами Він і навчав, до Єрусалиму простуючи.
    <verse number="23" style="v"/>І озвався до Нього один: Господи, хіба буде мало спасених? А Він відказав їм:
    <verse number="24" style="v"/>Силкуйтеся ввійти тісними ворітьми, бо кажу вам, багато-хто будуть намагатися ввійти, та не зможуть!
    <verse number="25" style="v"/>Як устане Господар та двері замкне, ви зачнете вистоювати ізнадвору, та стукати в двері й казати: Господи, відчини нам! А Він вам у відповідь скаже: Не знаю Я вас, звідки ви!
    <verse number="26" style="v"/>Тоді станете ви говорити: Ми їли й пили перед Тобою і на вулицях наших навчав Ти...
    <verse number="27" style="v"/>А Він вам відкаже: Говорю вам, не знаю Я, звідки ви. Відійдіть від Мене всі, хто чинить неправду!
    <verse number="28" style="v"/>Буде плач там і скрегіт зубів, як побачите ви Авраама, та Ісака та Якова, та пророків усіх в Царстві Божім, себе ж вигнаних геть...
    <verse number="29" style="v"/>І прийдуть інші від сходу й заходу, і півночі й півдня, і при столі в Царстві Божім засядуть!
    <verse number="30" style="v"/>І ось, є останні, що стануть за перших, і є перші, що стануть останніми!
    <verse number="31" style="v"/>Тієї години підійшли дехто з фарисеїв, і сказали Йому: Вийди собі, і піди звідси, хоче бо Ірод убити Тебе...
    <verse number="32" style="v"/>А Він відказав їм: Ідіть і скажіть тому лисові: Ось демонів Я виганяю, і чиню вздоровлення, сьогодні та взавтра, а третього дня закінчу.
    <verse number="33" style="v"/>Однак, Мені треба ходити сьогодні та взавтра, і часу найближчого, бо згинути не може пророк поза Єрусалимом.
    <verse number="34" style="v"/>Єрусалиме, Єрусалиме, що вбиваєш пророків та каменуєш посланих до тебе! Скільки раз Я хотів позбирати дітей твоїх, як та квочка збирає під крила курчаток своїх, та ви не захотіли!
    <verse number="35" style="v"/>Ось ваш дім зостається порожній для вас! Говорю бо Я вам: Ви мене не побачите, аж поки не настане, що скажете: Благословенний, Хто йде в Господнє Ім'я!
  </para>
  <chapter number="14" style="c"/>
  <para style="p">
    <verse number="1" style="v"/>І сталось, що Він у суботу ввійшов був до дому одного з фарисейських старшин, щоб хліба спожити, а вони назирали за Ним.
    <verse number="2" style="v"/>І ото перед Ним був один чоловік, слабий на водянку.
    <verse number="3" style="v"/>Ісус же озвався й сказав до законників та фарисеїв: Чи вздоровляти в суботу годиться чи ні?
    <verse number="4" style="v"/>Вони ж мовчали. А Він, доторкнувшись, уздоровив його та відпустив...
    <verse number="5" style="v"/>І сказав Він до них: Коли осел або віл котрогось із вас упаде до криниці, то хіба він не витягне зараз його дня суботнього?
    <verse number="6" style="v"/>І вони не могли відповісти на це.
    <verse number="7" style="v"/>А як Він спостеріг, як вони собі перші місця вибирали, то сказав до запрошених притчу:
    <verse number="8" style="v"/>Коли хто покличе тебе на весілля, не сідай на першому місці, щоб не трапився хто поважніший за тебе з покликаних,
    <verse number="9" style="v"/>і щоб той, хто покликав тебе та його, не прийшов і тобі не сказав: Поступися цьому місцем! І тоді ти із соромом станеш займати місце останнє...
    <verse number="10" style="v"/>Але як ти будеш запрошений, то приходь, і сідай на останньому місці, щоб той, хто покликав тебе, підійшов і сказав тобі: Приятелю, сідай вище! Тоді буде честь тобі перед покликаними з тобою.
    <verse number="11" style="v"/>Хто бо підноситься буде впокорений, а хто впокоряється той піднесеться.
    <verse number="12" style="v"/>А тому, хто Його був покликав, сказав Він: Коли ти справляєш обід чи вечерю, не клич друзів своїх, ні братів своїх, ані своїх родичів, ні сусідів багатих, щоб так само й вони коли не запросили тебе, і буде взаємна відплата тобі.
    <verse number="13" style="v"/>Але, як справляєш гостину, клич убогих, калік, кривих та сліпих,
    <verse number="14" style="v"/>і будеш блаженний, бо не мають вони чим віддати тобі, віддасться ж тобі за воскресіння праведних!
    <verse number="15" style="v"/>Як почув це один із отих, що сиділи з Ним при столі, то до Нього сказав: Блаженний, хто хліб споживатиме в Божому Царстві!
    <verse number="16" style="v"/>Він же промовив до нього: Один чоловік спорядив був велику вечерю, і запросив багатьох.
    <verse number="17" style="v"/>І послав він свого раба часу вечері сказати запрошеним: Ідіть, бо вже все наготовано.
    <verse number="18" style="v"/>І зараз усі почали відмовлятися. Перший сказав йому: Поле купив я, і маю потребу піти та оглянути його. Прошу тебе, вибач мені!
    <verse number="19" style="v"/>А другий сказав: Я купив собі п'ять пар волів, і йду спробувати їх. Прошу тебе, вибач мені!
    <verse number="20" style="v"/>І знов інший сказав: Одружився ось я, і через те я не можу прибути.
    <verse number="21" style="v"/>І вернувся той раб і панові своєму про все розповів. Розгнівавсь господар тоді, та й сказав до свого раба: Піди швидко на вулиці та на завулки міські, і приведи сюди вбогих, і калік, і сліпих, і кривих.
    <verse number="22" style="v"/>І згодом раб повідомив: Пане, сталося так, як звелів ти, та місця є ще.
    <verse number="23" style="v"/>І сказав пан рабові: Піди на дороги й на загороди, та й силуй прийти, щоб наповнився дім мій.
    <verse number="24" style="v"/>Кажу бо я вам, що жаден із запрошених мужів тих не покуштує моєї вечері... Бо багато покликаних, та вибраних мало!
    <verse number="25" style="v"/>Ішло ж з Ним багато людей. І, звернувшись, сказав Він до них:
    <verse number="26" style="v"/>Коли хто приходить до Мене, і не зненавидить свого батька та матері, і дружини й дітей, і братів і сестер, а до того й своєї душі, той не може буть учнем Моїм!
    <verse number="27" style="v"/>І хто свого хреста не несе, і не йде вслід за Мною, той не може бути учнем Моїм!
    <verse number="28" style="v"/>Хто бо з вас, коли башту поставити хоче, перше не сяде й видатків не вирахує, чи має потрібне на виконання,
    <verse number="29" style="v"/>щоб, коли покладе він основу, але докінчити не зможе, усі, хто побачить, не стали б сміятися з нього,
    <verse number="30" style="v"/>говорячи: Чоловік цей почав будувати, але докінчити не міг...
    <verse number="31" style="v"/>Або який цар, ідучи на війну супроти царя іншого, перше не сяде порадитися, чи спроможен він із десятьма тисячами стріти того, хто йде з двадцятьма тисячами проти нього?
    <verse number="32" style="v"/>Коли ж ні, то, як той ще далеко, шле посольство до нього та й просить про мир.
    <verse number="33" style="v"/>Так ото й кожен із вас, який не зречеться усього, що має, не може бути учнем Моїм.
    <verse number="34" style="v"/>Сіль добра річ. Коли ж сіль несолоною стане, чим приправити її?
    <verse number="35" style="v"/>Ні на землю, ні на гній не потрібна вона, її геть викидають. Хто має вуха, щоб слухати, нехай слухає!
  </para>
  <chapter number="15" style="c"/>
  <para style="p">
    <verse number="1" style="v"/>Наближались до Нього всі митники й грішники, щоб послухати Його.
    <verse number="2" style="v"/>Фарисеї ж та книжники нарікали й казали: Приймає Він грішників та з ними їсть.
    <verse number="3" style="v"/>А Він їм розповів оцю притчу, говорячи:
    <verse number="4" style="v"/>Котрий з вас чоловік, мавши сотню овець і загубивши одну з них, не покине в пустині тих дев'ятидесяти й дев'яти, та й не піде шукати загинулої, аж поки не знайде її?
    <verse number="5" style="v"/>А знайшовши, кладе на рамена свої та радіє.
    <verse number="6" style="v"/>І, прийшовши додому, скликає він друзів і сусідів, та й каже до них: Радійте зо мною, бо знайшов я вівцю свою тую загублену.
    <verse number="7" style="v"/>Говорю вам, що так само на небі радітимуть більш за одного грішника, що кається, аніж за дев'ятдесятьох і дев'ятьох праведників, що не потребують покаяння!...
    <verse number="8" style="v"/>Або яка жінка, що має десять драхм, коли згубить драхму одну, не засвічує світла, і не мете хати, і не шукає уважно, аж поки не знайде?
    <verse number="9" style="v"/>А знайшовши, кличе приятельок та сусідок та каже: Радійте зо мною, бо знайшла я загублену драхму!
    <verse number="10" style="v"/>Так само, кажу вам, радість буває в Божих Анголів за одного грішника, який кається.
    <verse number="11" style="v"/>І Він оповів: У чоловіка одного було два сини.
    <verse number="12" style="v"/>І молодший із них сказав батькові: Дай мені, батьку, належну частину маєтку! І той поділив поміж ними маєток.
    <verse number="13" style="v"/>А по небагатьох днях зібрав син молодший усе, та й подавсь до далекого краю, і розтратив маєток свій там, живучи марнотратно.
    <verse number="14" style="v"/>А як він усе прожив, настав голод великий у тім краї, і він став бідувати.
    <verse number="15" style="v"/>І пішов він тоді і пристав до одного з мешканців тієї землі, а той вислав його на поля свої пасти свиней.
    <verse number="16" style="v"/>І бажав він наповнити шлунка свого хоч стручками, що їли їх свині, та ніхто не давав їх йому.
    <verse number="17" style="v"/>Тоді він спам'ятався й сказав: Скільки в батька мого наймитів мають хліба аж надмір, а я отут з голоду гину!
    <verse number="18" style="v"/>Устану, і піду я до батька свого, та й скажу йому: Прогрішився я, отче, против неба та супроти тебе...
    <verse number="19" style="v"/>Недостойний я вже зватись сином твоїм; прийми ж мене, як одного з своїх наймитів...
    <verse number="20" style="v"/>І, вставши, пішов він до батька свого. А коли він далеко ще був, його батько вгледів його, і переповнився жалем: і побіг він, і кинувсь на шию йому, і зачав цілувати його!
    <verse number="21" style="v"/>І озвався до нього той син: Прогрішився я, отче, против неба та супроти тебе, і недостойний вже зватися сином твоїм...
    <verse number="22" style="v"/>А батько рабам своїм каже: Принесіть негайно одежу найкращу, і його зодягніть, і персня подайте на руку йому, а сандалі на ноги.
    <verse number="23" style="v"/>Приведіть теля відгодоване та заколіть, будемо їсти й радіти,
    <verse number="24" style="v"/>бо цей син мій був мертвий і ожив, був пропав і знайшовся! І почали веселитись вони.
    <verse number="25" style="v"/>А син старший його був на полі. І коли він ішов й наближався до дому, почув музики та танці.
    <verse number="26" style="v"/>І покликав одного зо слуг, та й спитав: Що це таке?
    <verse number="27" style="v"/>А той каже йому: То вернувся твій брат, і твій батько звелів заколоти теля відгодоване, бож здоровим його він прийняв.
    <verse number="28" style="v"/>І розгнівався той, і ввійти не хотів. Тоді вийшов батько його й став просити його.
    <verse number="29" style="v"/>А той відповів і до батька сказав: Ото, стільки років служу я тобі, і ніколи наказу твого не порушив, ти ж ніколи мені й козеняти не дав, щоб із приятелями своїми потішився я...
    <verse number="30" style="v"/>Коли ж син твій вернувся оцей, що проїв твій маєток із блудницями, ти для нього звелів заколоти теля відгодоване...
    <verse number="31" style="v"/>І сказав він йому: Ти завжди зо мною, дитино, і все моє то твоє!
    <verse number="32" style="v"/>Веселитись та тішитись треба було, бо цей брат твій був мертвий і ожив, був пропав і знайшовся!
  </para>
  <chapter number="16" style="c"/>
  <para style="p">
    <verse number="1" style="v"/>Оповів же Він й учням Своїм: Один чоловік був багатий, і мав управителя, що оскаржений був перед ним, ніби він переводить маєток його.
    <verse number="2" style="v"/>І він покликав його, і до нього сказав: Що це чую про тебе? Дай звіт про своє управительство, бо більше не зможеш рядити.
    <verse number="3" style="v"/>І управитель почав міркувати собі: Що я маю робити, коли пан управительство відійме від мене? Копати не можу, просити соромлюсь.
    <verse number="4" style="v"/>Знаю, що я зроблю, щоб мене прийняли до домів своїх, коли буду я скинений із управительства.
    <verse number="5" style="v"/>І закликав він нарізно кожного з боржників свого пана, та й питається першого: Скільки винен ти панові моєму?
    <verse number="6" style="v"/>А той відказав: Сто кадок оливи. І сказав він йому: Візьми ось розписку свою, швидко сідай та й пиши: п'ятдесят.
    <verse number="7" style="v"/>А потім питається другого: А ти скільки винен? І той відказав: Сто кірців пшениці. І сказав він йому: Візьми ось розписку свою й напиши: вісімдесят.
    <verse number="8" style="v"/>І пан похвалив управителя цього невірного, що він мудро вчинив. Бо сини цього світу в своїм поколінні мудріші, аніж сини світла.
    <verse number="9" style="v"/>І Я вам кажу: Набувайте друзів собі від багатства неправедного, щоб, коли проминеться воно, прийняли вас до вічних осель.
    <verse number="10" style="v"/>Хто вірний в найменшому, і в великому вірний; і хто несправедливий в найменшому, і в великому несправедливий.
    <verse number="11" style="v"/>Отож, коли в несправедливім багатстві ви не були вірні, хто вам правдиве довірить?
    <verse number="12" style="v"/>І коли ви в чужому не були вірні, хто ваше вам дасть?
    <verse number="13" style="v"/>Жаден раб не може служить двом панам, бо або одного зненавидить, а другого буде любити, або буде триматись одного, а другого знехтує. Не можете Богові й мамоні служити!
    <verse number="14" style="v"/>Чули все це й фарисеї, що були сріблолюбці, та й стали сміятися з Нього.
    <verse number="15" style="v"/>Він же промовив до них: Ви себе видаєте за праведних перед людьми, але ваші серця знає Бог. Що бо високе в людей, те перед Богом гидота.
    <verse number="16" style="v"/>Закон і Пророки були до Івана; відтоді Царство Боже благовіститься, і кожен силкується втиснутись в нього.
    <verse number="17" style="v"/>Легше небо й земля проминеться, аніж одна риса з Закону загине.
    <verse number="18" style="v"/>Кожен, хто дружину свою відпускає, і бере собі іншу, той чинить перелюб. І хто побереться з тією, яку хто відпустив, той чинить перелюб.
    <verse number="19" style="v"/>Один чоловік був багатий, і зодягався в порфіру й віссон, і щоденно розкішно бенкетував.
    <verse number="20" style="v"/>Був і вбогий один, на ім'я йому Лазар, що лежав у воріт його, струпами вкритий,
    <verse number="21" style="v"/>і бажав годуватися кришками, що зо столу багатого падали; пси ж приходили й рани лизали йому...
    <verse number="22" style="v"/>Та ось сталось, що вбогий умер, і на Авраамове лоно віднесли його Анголи. Умер же й багатий, і його поховали.
    <verse number="23" style="v"/>І, терплячи муки в аду, звів він очі свої, та й побачив здаля Авраама та Лазаря на лоні його.
    <verse number="24" style="v"/>І він закричав та сказав: Змилуйся, отче Аврааме, надо мною, і пошли мені Лазаря, нехай умочить у воду кінця свого пальця, і мого язика прохолодить, бо я мучуся в полум'ї цім!...
    <verse number="25" style="v"/>Авраам же промовив: Згадай, сину, що ти вже прийняв за життя свого добре своє, а Лазар так само лихе; тепер він тут тішиться, а ти мучишся.
    <verse number="26" style="v"/>А крім того всього, поміж нами та вами велика безодня поставлена, так що ті, що хочуть, переходити не можуть ізвідси до вас, ані не переходять ізвідти до нас.
    <verse number="27" style="v"/>А він відказав: Отож, отче, благаю тебе, щоб його ти послав у дім батька мого,
    <verse number="28" style="v"/>бо п'ятьох братів маю, хай він їм засвідчить, щоб і вони не прийшли на це місце страждання!
    <verse number="29" style="v"/>Авраам же сказав: Вони мають Мойсея й Пророків, нехай слухають їх!
    <verse number="30" style="v"/>А він відказав: Ні ж бо, отче Аврааме, але коли прийде хто з мертвих до них, то покаються.
    <verse number="31" style="v"/>Йому ж він відказав: Як Мойсея й Пророків не слухають, то коли хто й із мертвих воскресне, не йнятимуть віри!
  </para>
  <chapter number="17" style="c"/>
  <para style="p">
    <verse number="1" style="v"/>І сказав Він до учнів Своїх: Неможливо, щоб спокуси не мали прийти; але горе тому, через кого приходять вони!
    <verse number="2" style="v"/>Краще б такому було, коли б жорно млинове на шию йому почепити та й кинути в море, аніж щоб спокусив він одного з малих цих!
    <verse number="3" style="v"/>Уважайте на себе! Коли провиниться твій брат, докори йому, а коли він покається, то вибач йому.
    <verse number="4" style="v"/>І хоча б сім раз денно він провинивсь проти тебе, і сім раз звернувся до тебе, говорячи: Каюся, вибач йому!
    <verse number="5" style="v"/>І сказали апостоли Господу: Додай Ти нам віри!
    <verse number="6" style="v"/>А Господь відказав: Коли б мали ви віру, хоч як зерно гірчичне, і сказали шовковиці цій: Вирвися з коренем і посадися до моря, то й послухала б вас!
    <verse number="7" style="v"/>Хто ж із вас, мавши раба, що оре чи пасе, скаже йому, як він вернеться з поля: Негайно йди та сідай до столу?
    <verse number="8" style="v"/>Але чи ж не скаже йому: Приготуй що вечеряти, і підпережись, і мені прислуговуй, аж поки я їстиму й питиму, а потому ти сам будеш їсти та пити?
    <verse number="9" style="v"/>Чи ж він дякує тому рабові, що наказане виконав?
    <verse number="10" style="v"/>Так і ви, коли зробите все вам наказане, то кажіть: Ми нікчемні раби, бо зробили лиш те, що повинні зробити були!
    <verse number="11" style="v"/>І сталось, коли Він ішов до Єрусалиму, то проходив поміж Самарією та Галілеєю.
    <verse number="12" style="v"/>І, коли входив до одного села, перестріли Його десять мужів, слабих на проказу, що стали здалека.
    <verse number="13" style="v"/>І голос піднесли вони та й казали: Ісусе, Наставнику, змилуйсь над нами!
    <verse number="14" style="v"/>І, побачивши їх, Він промовив до них: Підіть і покажіться священикам! І сталось, коли вони йшли, то очистились...
    <verse number="15" style="v"/>Один же з них, як побачив, що видужав, то вернувся, і почав гучним голосом славити Бога.
    <verse number="16" style="v"/>І припав він обличчям до ніг Його, складаючи дяку Йому. А то самарянин був...
    <verse number="17" style="v"/>Ісус же промовив у відповідь: Чи не десять очистилось, а дев'ять же де?
    <verse number="18" style="v"/>Чому не вернулись вони хвалу Богові віддати, крім цього чужинця?
    <verse number="19" style="v"/>І сказав Він йому: Підведися й іди: твоя віра спасла тебе!
    <verse number="20" style="v"/>А як фарисеї спитали Його, коли Царство Божеє прийде, то Він їм відповів і сказав: Царство Боже не прийде помітно,
    <verse number="21" style="v"/>і не скажуть: Ось тут, або: Там. Бо Божеє Царство всередині вас!
    <verse number="22" style="v"/>І сказав Він до учнів: Прийдуть дні, коли побажаєте бачити один з днів Сина Людського, та не побачите...
    <verse number="23" style="v"/>І скажуть до вас: Ось тут, чи: Ось там, не йдіть, і за ним не біжіть!
    <verse number="24" style="v"/>Бо як блискавка, блиснувши, світить із одного краю під небом до другого краю під небом, так буде Свого дня й Син Людський.
    <verse number="25" style="v"/>А перше належить багато страждати Йому, і відцурається рід цей від Нього...
    <verse number="26" style="v"/>І, як було за днів Ноєвих, то буде так само й за днів Сина Людського:
    <verse number="27" style="v"/>їли, пили, женилися, заміж виходили, аж до того дня, коли Ной увійшов до ковчегу; прийшов же потоп, і всіх вигубив.
    <verse number="28" style="v"/>Так само, як було за днів Лотових: їли, пили, купували, продавали, садили, будували;
    <verse number="29" style="v"/>того ж дня, як Лот вийшов із Содому, огонь із сіркою з неба линув, і всіх погубив.
    <verse number="30" style="v"/>Так буде й того дня, як Син Людський з'явиться!
    <verse number="31" style="v"/>Хто буде того дня на домі, а речі його будуть у домі, нехай їх забрати не злазить. Хто ж на полі, так само нехай назад не вертається,
    <verse number="32" style="v"/>пам'ятайте про Лотову дружину!
    <verse number="33" style="v"/>Хто дбатиме зберегти свою душу, той погубить її, а коли хто погубить, той оживить її.
    <verse number="34" style="v"/>Кажу вам: удвох будуть ночі тієї на одному ліжкові: один візьметься, а другий полишиться.
    <verse number="35" style="v"/>Дві молотимуть разом, одна візьметься, а друга полишиться.
    <verse number="36" style="v"/>Двоє будуть на полі, один візьметься, а другий полишиться!
    <verse number="37" style="v"/>І казали вони Йому в відповідь: Де, Господи? А Він відказав їм: Де труп, там зберуться й орли...
  </para>
  <chapter number="18" style="c"/>
  <para style="p">
    <verse number="1" style="v"/>І Він розповів їм і притчу про те, що треба молитися завжди, і не занепадати духом,
    <verse number="2" style="v"/>говорячи: У місті якомусь суддя був один, що Бога не боявся, і людей не соромився.
    <verse number="3" style="v"/>У тому ж місті вдова перебувала, що до нього ходила й казала: Оборони мене від мого супротивника!
    <verse number="4" style="v"/>Але він довгий час не хотів. А згодом сказав сам до себе: Хоч і Бога я не боюся, і людей не соромлюся,
    <verse number="5" style="v"/>але через те, що вдовиця оця докучає мені, то візьму в оборону її, щоб вона без кінця не ходила, і не докучала мені.
    <verse number="6" style="v"/>І промовив Господь: Чи чуєте, що говорить суддя цей неправедний?
    <verse number="7" style="v"/>А чи ж Бог в оборону не візьме обраних Своїх, що голосять до Нього день і ніч, хоч і бариться Він щодо них?
    <verse number="8" style="v"/>Кажу вам, що Він їм незабаром подасть оборону! Та Син Людський, як прийде, чи Він на землі знайде віру?...
    <verse number="9" style="v"/>А для деяких, що були себе певні, що вони ніби праведні, і за ніщо мали інших, Він притчу оцю розповів.
    <verse number="10" style="v"/>Два чоловіки до храму ввійшли помолитись, один фарисей, а другий був митник.
    <verse number="11" style="v"/>Фарисей, ставши, так молився про себе: Дякую, Боже, Тобі, що я не такий, як інші люди: здирщики, неправедні, перелюбні, або як цей митник.
    <verse number="12" style="v"/>Я пощу два рази на тиждень, даю десятину з усього, що тільки надбаю!
    <verse number="13" style="v"/>А митник здалека стояв, та й очей навіть звести до неба не смів, але бив себе в груди й казав: Боже, будь милостивий до мене грішного!...
    <verse number="14" style="v"/>Говорю вам, що цей повернувся до дому свого більш виправданий, аніж той. Бо кожен, хто підноситься, буде понижений, хто ж понижається, той піднесеться.
    <verse number="15" style="v"/>До Нього ж приносили й немовлят, щоб до них доторкнувся, а учні, побачивши, їм докоряли.
    <verse number="16" style="v"/>А Ісус їх покликав та й каже: Пустіте дітей, щоб до Мене приходили, і не забороняйте їм, бо таких Царство Боже.
    <verse number="17" style="v"/>Поправді кажу вам: Хто Божого Царства не прийме, як дитя, той у нього не ввійде!
    <verse number="18" style="v"/>І запитався Його один із начальників, говорячи: Учителю Добрий, що робити мені, щоб вспадкувати вічне життя?
    <verse number="19" style="v"/>Ісус же йому відказав: Чого звеш Мене Добрим? Ніхто не є Добрий, тільки Сам Бог!
    <verse number="20" style="v"/>Знаєш заповіді: Не чини перелюбу, не вбивай, не кради, не свідкуй неправдиво, шануй свого батька та матір.
    <verse number="21" style="v"/>А він відказав: Усе це я виконав від юнацтва свого!
    <verse number="22" style="v"/>Як почув це Ісус, то промовив до нього: Одного тобі ще бракує: Розпродай усе, що ти маєш, і вбогим роздай, і матимеш скарб свій на небі. Вертайся тоді, та й іди вслід за Мною!
    <verse number="23" style="v"/>А він, коли почув це, то засумував, бо був вельми багатий.
    <verse number="24" style="v"/>Як побачив Ісус, що той засумував, то промовив: Як тяжко багатим увійти в Царство Боже!
    <verse number="25" style="v"/>Бо верблюдові легше пройти через голчине вушко, ніж багатому в Божеє Царство ввійти...
    <verse number="26" style="v"/>Ті ж, що чули, спитали: Хто ж тоді може спастися?
    <verse number="27" style="v"/>А Він відповів: Неможливеє людям можливе для Бога!
    <verse number="28" style="v"/>І промовив Петро: От усе ми покинули, та й пішли за Тобою слідом.
    <verse number="29" style="v"/>А Ісус відказав їм: Поправді кажу вам: Немає такого, щоб покинув свій дім, або дружину, чи братів, чи батьків, чи дітей ради Божого Царства,
    <verse number="30" style="v"/>і не одержав би значно більш цього часу, а в віці наступнім життя вічне.
    <verse number="31" style="v"/>І, взявши Дванадцятьох, промовив до них: Оце в Єрусалим ми йдемо, і все здійсниться, що писали Пророки про Людського Сина.
    <verse number="32" style="v"/>Бо Він виданий буде поганам, і буде осміяний, і покривджений, і опльований,
    <verse number="33" style="v"/>і, збичувавши, уб'ють Його, але третього дня Він воскресне!
    <verse number="34" style="v"/>Та з цього нічого вони не збагнули, і ця річ перед ними закрита була, і сказаного вони не розуміли.
    <verse number="35" style="v"/>І сталось, як Він наближався був до Єрихону, один невидющий сидів при дорозі й просив.
    <verse number="36" style="v"/>А коли він прочув, що проходить народ, то спитався: Що це таке?
    <verse number="37" style="v"/>А йому відказали, що проходить Ісус Назарянин.
    <verse number="38" style="v"/>І став він кричати й казати: Ісусе, Сину Давидів, змилуйся надо мною!
    <verse number="39" style="v"/>А ті, що попереду йшли, сварились на нього, щоб він замовк, а він іще більше кричав: Сину Давидів, змилуйся надо мною!
    <verse number="40" style="v"/>І спинився Ісус, і привести його до Себе звелів. А коли той наблизивсь до Нього, то Він запитався його:
    <verse number="41" style="v"/>Що ти хочеш, щоб зробив Я тобі? А той відповів: Господи, нехай стану видющим!
    <verse number="42" style="v"/>Ісус же до нього сказав. Стань видющий! Твоя віра спасла тебе!
    <verse number="43" style="v"/>І зараз видющим той став, і пішов вслід за Ним, прославляючи Бога. А всі люди, бачивши це, віддали хвалу Богові.
  </para>
  <chapter number="19" style="c"/>
  <para style="p">
    <verse number="1" style="v"/>І, ввійшовши Ісус, переходив через Єрихон.
    <verse number="2" style="v"/>І ось чоловік, що звався Закхей, він був старший над митниками, і був багатий,
    <verse number="3" style="v"/>бажав бачити Ісуса, хто Він, але з-за народу не міг, бо малий був на зріст.
    <verse number="4" style="v"/>І, забігши вперед, він виліз на фіґове дерево, щоб бачити Його, бо Він мав побіч нього проходити.
    <verse number="5" style="v"/>А коли на це місце Ісус підійшов, то поглянув угору до нього й промовив: Закхею, зійди зараз додолу, бо сьогодні потрібно Мені бути в домі твоїм!
    <verse number="6" style="v"/>І той зараз додолу ізліз, і прийняв Його з радістю.
    <verse number="7" style="v"/>А всі, як побачили це, почали нарікати, і казали: Він до грішного мужа в гостину зайшов!
    <verse number="8" style="v"/>Став же Закхей та й промовив до Господа: Господи, половину маєтку свого я віддам ось убогим, а коли кого скривдив був чим, верну вчетверо.
    <verse number="9" style="v"/>Ісус же промовив до нього: Сьогодні на дім цей спасіння прийшло, бо й він син Авраамів.
    <verse number="10" style="v"/>Син бо Людський прийшов, щоб знайти та спасти, що загинуло!
    <verse number="11" style="v"/>Коли ж вони слухали це, розповів Він іще одну притчу, бо Він був недалеко від Єрусалиму, вони ж думали, що об'явиться Боже Царство тепер.
    <verse number="12" style="v"/>Отож Він сказав: Один чоловік, роду славного, відправлявся в далеку країну, щоб царство прийняти й вернутись.
    <verse number="13" style="v"/>І покликав він десятьох своїх рабів, дав їм десять мін, і сказав їм: Торгуйте, аж поки вернуся.
    <verse number="14" style="v"/>Та його громадяни його ненавиділи, і послали посланців услід за ним, кажучи: Не хочемо, щоб він був над нами царем.
    <verse number="15" style="v"/>І сталось, коли він вернувся, як царство прийняв, то звелів поскликати рабів, яким срібло роздав, щоб довідатися, хто що набув.
    <verse number="16" style="v"/>І перший прийшов і сказав: Пане, міна твоя принесла десять мін.
    <verse number="17" style="v"/>І відказав він йому: Гаразд, рабе добрий! Ти в малому був вірний, володій десятьма містами.
    <verse number="18" style="v"/>І другий прийшов і сказав: Пане, твоя міна п'ять мін принесла.
    <verse number="19" style="v"/>Він же сказав і тому: Будь і ти над п'ятьма містами.
    <verse number="20" style="v"/>І ще інший прийшов і сказав: Пане, ось міна твоя, що я мав її сховану в хустці.
    <verse number="21" style="v"/>Я бо боявся тебе, ти ж бо людина жорстока: береш, чого не поклав, і жнеш, чого не посіяв.
    <verse number="22" style="v"/>І відказав той йому: Устами твоїми, злий рабе, суджу я тебе! Ти знав, що я жорстока людина, беру, чого не поклав, і жну, чого не посіяв.
    <verse number="23" style="v"/>Чому ж не віддав ти міняльникам срібла мого, і я, повернувшись, узяв би своє із прибутком?
    <verse number="24" style="v"/>І сказав він присутнім: Візьміть міну від нього, та дайте тому, хто десять мін має.
    <verse number="25" style="v"/>І відказали йому: Пане, він десять мін має.
    <verse number="26" style="v"/>Говорю бо я вам: Кожному, хто має, то дасться йому, хто ж не має, забереться від нього і те, що він має.
    <verse number="27" style="v"/>А тих ворогів моїх, які не хотіли, щоб царював я над ними, приведіте сюди, і на очах моїх їх повбивайте.
    <verse number="28" style="v"/>А як це оповів, Він далі пішов, простуючи в Єрусалим.
    <verse number="29" style="v"/>І ото, як наблизився до Вітфагії й Віфанії, на горі, що Оливною зветься, Він двох учнів послав,
    <verse number="30" style="v"/>наказуючи: Ідіть у село, яке перед вами; увійшовши до нього, знайдете прив'язане осля, що на нього ніколи ніхто із людей не сідав. Відв'яжіть його, і приведіть.
    <verse number="31" style="v"/>Коли ж вас хто спитає: Нащо відв'язуєте?, відкажіть тому так: Господь потребує його.
    <verse number="32" style="v"/>Посланці ж відійшли, і знайшли, як Він їм був сказав.
    <verse number="33" style="v"/>А коли осля стали відв'язувати, хазяї його їх запитали: Нащо осля ви відв'язуєте?
    <verse number="34" style="v"/>Вони ж відказали: Господь потребує його.
    <verse number="35" style="v"/>І вони привели до Ісуса його, і, поклавши одежу свою на осля, посадили Ісуса.
    <verse number="36" style="v"/>Коли ж Він їхав, вони простилали одежу свою по дорозі.
    <verse number="37" style="v"/>А як Він наближався вже до сходу з гори Оливної, то ввесь натовп учнів, радіючи, почав гучним голосом Бога хвалити за всі чуда, що бачили,
    <verse number="38" style="v"/>кажучи: Благословенний Цар, що йде у Господнє Ім'я! Мир на небесах, і слава на висоті!
    <verse number="39" style="v"/>А деякі фарисеї з народу сказали до Нього: Учителю, заборони Своїм учням!
    <verse number="40" style="v"/>А Він їм промовив у відповідь: Кажу вам, що коли ці замовкнуть, то каміння кричатиме!
    <verse number="41" style="v"/>І коли Він наблизився, і місто побачив, то заплакав за ним,
    <verse number="42" style="v"/>і сказав: О, якби й ти хоч цього дня пізнало, що потрібне для миру тобі! Та тепер від очей твоїх сховане це.
    <verse number="43" style="v"/>Бо прийдуть на тебе ті дні, і твої вороги тебе валом оточать, і обляжуть тебе, і стиснуть тебе звідусюди.
    <verse number="44" style="v"/>І зрівняють з землею тебе, і поб'ють твої діти в тобі, і не позоставлять у тобі каменя на камені, бо не зрозуміло ти часу відвідин твоїх...
    <verse number="45" style="v"/>А коли Він у храм увійшов, то почав виганяти продавців,
    <verse number="46" style="v"/>до них кажучи: Написано: Дім Мій дім молитви, а ви з нього зробили печеру розбійників.
    <verse number="47" style="v"/>І Він кожного дня у храмі навчав. А первосвященики й книжники й найважніші з народу шукали, щоб Його погубити,
    <verse number="48" style="v"/>але не знаходили, що вчинити Йому, бо ввесь народ горнувся до Нього та слухав Його.
  </para>
  <chapter number="20" style="c"/>
  <para style="p">
    <verse number="1" style="v"/>І сталось одного з тих днів, як навчав Він у храмі людей, та Добру Новину звіщав, прийшли первосвященики й книжники з старшими,
    <verse number="2" style="v"/>та й до Нього промовили, кажучи: Скажи нам, якою владою Ти чиниш оце? Або хто Тобі владу цю дав?
    <verse number="3" style="v"/>І промовив до них Він у відповідь: Запитаю й Я вас одну річ, і відповідайте Мені:
    <verse number="4" style="v"/>Іванове хрищення з неба було, чи від людей?
    <verse number="5" style="v"/>Вони ж міркували собі й говорили: Коли скажемо: З неба, відкаже: Чого ж ви йому не повірили?
    <verse number="6" style="v"/>А як скажемо: Від людей, то всі люди камінням поб'ють нас, бо були переконані, що Іван то пророк.
    <verse number="7" style="v"/>І вони відповіли, що не знають, ізвідки...
    <verse number="8" style="v"/>А Ісус відказав їм: То й Я не скажу вам, якою владою Я це чиню.
    <verse number="9" style="v"/>І Він розповідати почав людям притчу оцю. Один чоловік насадив виноградника, і віддав його винарям, та й відбув на час довший.
    <verse number="10" style="v"/>А певного часу послав він раба до своїх винарів, щоб дали йому частку з плодів виноградника. Та побили його винарі, і відіслали ні з чим.
    <verse number="11" style="v"/>І знову послав він до них раба іншого, а вони й того збили й зневажили, та й відіслали ні з чим.
    <verse number="12" style="v"/>І послав він ще третього, а вони й того зранили й вигнали.
    <verse number="13" style="v"/>Сказав тоді пан виноградника: Що маю робити? Пошлю свого сина улюбленого, може його посоромляться...
    <verse number="14" style="v"/>Винарі ж, як його вгледіли, міркували собі та казали: Це спадкоємець; ходім, замордуймо його, щоб спадщина наша була.
    <verse number="15" style="v"/>І вони його вивели за виноградника, та й убили... Що ж зробить їм пан виноградника?
    <verse number="16" style="v"/>Він прийде та й вигубить цих винарів, виноградника ж іншим віддасть. Слухачі ж повіли: Нехай цього не станеться!
    <verse number="17" style="v"/>А Він глянув на них та й сказав: Що ж оце, що написане: Камінь, що його будівничі відкинули, той наріжним став каменем!
    <verse number="18" style="v"/>Кожен, хто впаде на цей камінь розіб'ється, а на кого він сам упаде, то розчавить його.
    <verse number="19" style="v"/>А книжники й первосвященики руки на Нього хотіли накласти тієї години, але побоялись народу. Бо вони розуміли, що про них Він цю притчу сказав.
    <verse number="20" style="v"/>І вони слідкували за Ним, і підіслали підглядачів, які праведних із себе вдавали, щоб зловити на слові Його, і Його видати урядові й владі намісника.
    <verse number="21" style="v"/>І вони запитали Його та сказали: Учителю, знаємо ми, що Ти добре говориш і навчаєш, і не дивишся на обличчя, але наставляєш на Божу дорогу правдиво.
    <verse number="22" style="v"/>Чи годиться давати податок для кесаря, чи ні?
    <verse number="23" style="v"/>Знаючи ж їхню хитрість, сказав Він до них: Чого ви Мене випробовуєте?
    <verse number="24" style="v"/>Покажіте динарія Мені. Чий образ і напис він має? Вони відказали: Кесарів.
    <verse number="25" style="v"/>А Він їм відказав: Тож віддайте кесареве кесареві, а Богові Боже!
    <verse number="26" style="v"/>І не могли вони перед людьми зловити на слові Його. І дивувались вони з Його відповіді, та й замовкли.
    <verse number="27" style="v"/>І підійшли дехто із саддукеїв, що твердять, ніби немає воскресіння, і запитали Його,
    <verse number="28" style="v"/>та сказали: Учителю, Мойсей написав нам: Як умре кому брат, який має дружину, а помре бездітний, то нехай його брат візьме дружину, і відновить насіння для брата свого.
    <verse number="29" style="v"/>Було ж сім братів. І перший, узявши дружину, бездітний умер.
    <verse number="30" style="v"/>І другий узяв був ту дружину, та й той вмер бездітний.
    <verse number="31" style="v"/>І третій узяв був її, так само й усі семеро, і вони дітей не позоставили, та й повмирали.
    <verse number="32" style="v"/>А по всіх умерла й жінка.
    <verse number="33" style="v"/>А в воскресінні котрому із них вона дружиною буде? Бо семеро мали за дружину її.
    <verse number="34" style="v"/>Ісус же промовив у відповідь їм: Женяться й заміж виходять сини цього віку.
    <verse number="35" style="v"/>А ті, що будуть достойні того віку й воскресіння з мертвих, не будуть ні женитись, ні заміж виходити,
    <verse number="36" style="v"/>ні вмерти вже не можуть, бо рівні вони Анголам, і вони сини Божі, синами воскресіння бувши.
    <verse number="37" style="v"/>А що мертві встають, то й Мойсей показав при кущі, коли він назвав Господа Богом Авраамовим, і Богом Ісаковим, і Богом Якововим.
    <verse number="38" style="v"/>Бог же не є Богом мертвих, а живих, бо всі в Нього живуть.
    <verse number="39" style="v"/>Дехто ж із книжників відповіли та сказали: Учителю, Ти добре сказав!
    <verse number="40" style="v"/>І вже не насмілювалися питати Його ні про що.
    <verse number="41" style="v"/>І сказав Він до них: Як то кажуть, що Христос син Давидів?
    <verse number="42" style="v"/>Таж Давид сам говорить у книзі Псалмів: Промовив Господь Господеві моєму: сядь праворуч Мене,
    <verse number="43" style="v"/>поки не покладу Я Твоїх ворогів підніжком ногам Твоїм!
    <verse number="44" style="v"/>Отже, Давид Його Господом зве, як же Він йому син?
    <verse number="45" style="v"/>І, як увесь народ слухав, Він промовив до учнів Своїх:
    <verse number="46" style="v"/>Стережіться книжників, що хочуть у довгих одежах ходити, і люблять привіти на ринках, і перші лавки в синагогах, і перші місця на бенкетах,
    <verse number="47" style="v"/>що вдовині хати поїдають, і моляться довго напоказ, вони тяжче осудження приймуть!
  </para>
  <chapter number="21" style="c"/>
  <para style="p">
    <verse number="1" style="v"/>І поглянув Він угору, і побачив заможних, що кидали дари свої до скарбниці.
    <verse number="2" style="v"/>Побачив і вбогу вдовицю одну, що дві лепті туди вона вкинула.
    <verse number="3" style="v"/>І сказав Він: Поправді кажу вам, що ця вбога вдовиця вкинула більше за всіх!
    <verse number="4" style="v"/>Бо всі клали від лишка свого в дар Богові, а вона поклала з убозтва свого ввесь прожиток, що мала...
    <verse number="5" style="v"/>Коли ж дехто казав про храм, що прикрашений дорогоцінним камінням та дарами, тоді Він прорік:
    <verse number="6" style="v"/>Надійдуть ті дні, коли з того, що бачите, не зостанеться й каменя на камені, який не зруйнується...
    <verse number="7" style="v"/>І запитали Його та сказали: Учителю, коли ж оце станеться? І, яка буде ознака, коли має початися це?
    <verse number="8" style="v"/>Він же промовив: Стережіться, щоб вас хто не звів. Бо багато-хто прийдуть в Ім'я Моє, кажучи: Це Я, і Час наблизився. Та за ними не йдіть!
    <verse number="9" style="v"/>І, як про війни та розрухи почуєте ви, не лякайтесь, бо перш статись належить тому. Але це не кінець ще.
    <verse number="10" style="v"/>Тоді промовляв Він до них: Повстане народ на народ, і царство на царство.
    <verse number="11" style="v"/>І будуть землетруси великі та голод, та помір місцями, і страшні та великі ознаки на небі.
    <verse number="12" style="v"/>Але перед усім тим накладуть на вас руки свої, і переслідувати будуть, і видаватимуть вас у синагоги й в'язниці, і поведуть вас до царів та правителів через Ім'я Моє.
    <verse number="13" style="v"/>Але це стане вам на свідоцтво.
    <verse number="14" style="v"/>Отож, покладіть у серця свої наперед не гадати, що будете відповідати,
    <verse number="15" style="v"/>бо дам Я вам мову та мудрість, що не зможуть противитись чи суперечити їй всі противники ваші.
    <verse number="16" style="v"/>І будуть вас видавати і батьки, і брати, і рідня, і друзі, а декому з вас заподіють і смерть.
    <verse number="17" style="v"/>І за Ім'я Моє будуть усі вас ненавидіти.
    <verse number="18" style="v"/>Але й волосина вам із голови не загине!
    <verse number="19" style="v"/>Терпеливістю вашою душі свої ви здобудете.
    <verse number="20" style="v"/>А коли ви побачите Єрусалим, військом оточений, тоді знайте, що до нього наблизилося спустошення.
    <verse number="21" style="v"/>Тоді ті, хто в Юдеї, нехай у гори втікають; хто ж у середині міста, нехай вийдуть; хто ж в околицях, хай не вертаються в нього!
    <verse number="22" style="v"/>Бо то будуть дні помсти, щоб виконалося все написане.
    <verse number="23" style="v"/>Горе ж вагітним та тим, хто годує грудьми, у ті дні, бо буде велика нужда на землі та гнів над цим людом!
    <verse number="24" style="v"/>І поляжуть під гострим мечем, і заберуть до неволі поміж усі народи, і погани топтатимуть Єрусалим, аж поки не скінчиться час тих поган...
    <verse number="25" style="v"/>І будуть ознаки на сонці, і місяці, і зорях, і тривога людей на землі, і збентеження від шуму моря та хвиль,
    <verse number="26" style="v"/>коли люди будуть мертвіти від страху й чекання того, що йде на ввесь світ, бо сили небесні порушаться.
    <verse number="27" style="v"/>І побачать тоді Сина Людського, що йтиме на хмарах із силою й великою славою!
    <verse number="28" style="v"/>Коли ж стане збуватися це, то випростуйтесь, і підійміть свої голови, бо зближається ваше визволення!
    <verse number="29" style="v"/>І розповів Він їм притчу: Погляньте на фіґове дерево, і на всілякі дерева:
    <verse number="30" style="v"/>як вони вже розпукуються, то, бачивши це, самі знаєте, що близько вже літо.
    <verse number="31" style="v"/>Так і ви, як побачите, що діється це, то знайте, що Боже Царство вже близько!
    <verse number="32" style="v"/>Поправді кажу вам: Не перейде цей рід, аж усе оце станеться.
    <verse number="33" style="v"/>Небо й земля проминуться, але не минуться слова Мої!
    <verse number="34" style="v"/>Уважайте ж на себе, щоб ваші серця не обтяжувалися ненажерством та п'янством, і життєвими клопотами, і щоб день той на вас не прийшов несподівано,
    <verse number="35" style="v"/>немов сітка; бо він прийде на всіх, що живуть на поверхні всієї землі.
    <verse number="36" style="v"/>Тож пильнуйте, і кожного часу моліться, щоб змогли ви уникнути всього того, що має відбутись, та стати перед Сином Людським!
    <verse number="37" style="v"/>За дня ж Він у храмі навчав, а на ніч виходив та перебував на горі, що зветься Оливна.
    <verse number="38" style="v"/>А зранку всі люди до Нього приходили в храм, щоб послухати Його.
  </para>
  <chapter number="22" style="c"/>
  <para style="p">
    <verse number="1" style="v"/>Наближалося ж свято Опрісноків, що Пасхою зветься.
    <verse number="2" style="v"/>А первосвященики й книжники стали шукати, як би вбити Його, та боялись народу...
    <verse number="3" style="v"/>Сатана ж увійшов у Юду, званого Іскаріот, одного з Дванадцятьох.
    <verse number="4" style="v"/>І він пішов, і почав умовлятися з первосвящениками та начальниками, як він видасть Його.
    <verse number="5" style="v"/>Ті ж зраділи, і погодилися дати йому срібняків.
    <verse number="6" style="v"/>І він обіцяв, і шукав відповідного часу, щоб їм видати Його без народу...
    <verse number="7" style="v"/>І настав день Опрісноків, коли пасху приносити в жертву належало.
    <verse number="8" style="v"/>І послав Він Петра та Івана, говорячи: Підіть, і приготуйте нам пасху, щоб її спожили ми.
    <verse number="9" style="v"/>А вони запитали Його: Де Ти хочеш, щоб ми приготували?
    <verse number="10" style="v"/>А Він їм відказав: Ось, як будете входити в місто, стріне вас чоловік, воду несучи у глекові, ідіть за ним аж до дому, куди він увійде.
    <verse number="11" style="v"/>І скажіть до господаря дому: Учитель питає тебе: Де кімната, в якій споживу зо Своїми учнями пасху?
    <verse number="12" style="v"/>І він вам покаже велику горницю вистелену: там приготуйте.
    <verse number="13" style="v"/>І вони відійшли, і знайшли, як Він їм говорив, і зачали там готувати пасху.
    <verse number="14" style="v"/>А коли настав час, сів до столу, і апостоли з Ним.
    <verse number="15" style="v"/>І промовив до них: Я дуже бажав спожити цю пасху із вами, перш ніж муки прийму.
    <verse number="16" style="v"/>Бо кажу вам, що вже споживати не буду її, поки сповниться в Божому Царстві вона.
    <verse number="17" style="v"/>Узявши ж чашу, і вчинивши подяку, Він промовив: Візьміть її, і поділіть між собою.
    <verse number="18" style="v"/>Кажу ж вам, що віднині не питиму Я від оцього плоду виноградного, доки Божеє Царство не прийде.
    <verse number="19" style="v"/>Узявши ж хліб і вчинивши подяку, поламав і дав їм, проказуючи: Це тіло Моє, що за вас віддається. Це чиніть на спомин про Мене!
    <verse number="20" style="v"/>По вечері так само ж і чашу, говорячи: Оця чаша Новий Заповіт у Моїй крові, що за вас проливається.
    <verse number="21" style="v"/>Та однак, за столом ось зо Мною рука Мого зрадника.
    <verse number="22" style="v"/>Бо Син Людський іде, як призначено; але горе тому чоловікові, хто Його видає!
    <verse number="23" style="v"/>А вони почали між собою питати, котрий з них мав би це вчинити?
    <verse number="24" style="v"/>І сталось між ними й змагання, котрий з них уважатися має за більшого.
    <verse number="25" style="v"/>Він же промовив до них: Царі народів панують над ними, а ті, що ними володіють, доброчинцями звуться.
    <verse number="26" style="v"/>Але не так ви: хто найбільший між вами, нехай буде, як менший, а начальник як службовець.
    <verse number="27" style="v"/>Бо хто більший: чи той, хто сидить при столі, чи хто прислуговує? Чи не той, хто сидить при столі? А Я серед вас, як службовець.
    <verse number="28" style="v"/>Ви ж оті, що перетривали зо Мною в спокусах Моїх,
    <verse number="29" style="v"/>і Я вам заповітую Царство, як Отець Мій Мені заповів,
    <verse number="30" style="v"/>щоб ви в Царстві Моїм споживали й пили за столом Моїм, і щоб ви на престолах засіли судити дванадцять племен Ізраїлевих.
    <verse number="31" style="v"/>І промовив Господь: Симоне, Симоне, ось сатана жадав вас, щоб вас пересіяти, мов ту пшеницю.
    <verse number="32" style="v"/>Я ж молився за тебе, щоб не зменшилась віра твоя; ти ж колись, як навернешся, зміцни браттю свою!
    <verse number="33" style="v"/>А той відказав Йому: Господи, я з Тобою готовий іти до в'язниці й на смерть!
    <verse number="34" style="v"/>Він же прорік: Говорю тобі, Петре, півень не заспіває сьогодні, як ти тричі зречешся, що не знаєш Мене...
    <verse number="35" style="v"/>І Він їм сказав: Як Я вас посилав без калитки, і без торби, і без сандаль, чи вам бракувало чого? Вони ж відказали: Нічого.
    <verse number="36" style="v"/>А тепер каже їм хто має калитку, нехай візьме, теж і торбу; хто ж не має, нехай продасть одіж свою та й купить меча.
    <verse number="37" style="v"/>Говорю бо Я вам, що виконатися на Мені має й це ось написане: До злочинців Його зараховано. Бо те, що про Мене, виконується.
    <verse number="38" style="v"/>І сказали вони: Господи, ось тут два мечі. А Він їм відказав: Досить!
    <verse number="39" style="v"/>І Він вийшов, і пішов за звичаєм на гору Оливну. А за Ним пішли учні Його.
    <verse number="40" style="v"/>А прийшовши на місце, сказав їм: Моліться, щоб не впасти в спокусу.
    <verse number="41" style="v"/>А Він Сам, відійшовши від них, як докинути каменем, на коліна припав та й молився,
    <verse number="42" style="v"/>благаючи: Отче, як волієш, пронеси мимо Мене цю чашу! Та проте не Моя, а Твоя нехай станеться воля!...
    <verse number="43" style="v"/>І Ангол із неба з'явився до Нього, і додавав Йому сили.
    <verse number="44" style="v"/>А як був у смертельній тривозі, ще пильніш Він молився. І піт Його став, немов каплі крови, що спливали на землю...
    <verse number="45" style="v"/>І, підвівшись з молитви, Він до учнів прийшов, і знайшов їх, що спали з журби...
    <verse number="46" style="v"/>І промовив до них: Чого ви спите? Уставайте й моліться, щоб не впасти в спокусу!
    <verse number="47" style="v"/>І, коли Він іще говорив, ось народ з'явився, і один із Дванадцятьох, що Юдою зветься, ішов перед ними. І він підійшов до Ісуса, щоб поцілувати Його. Бо він знака їм дав був: кого я поцілую, то Він!
    <verse number="48" style="v"/>Ісус же промовив до нього: Чи оце поцілунком ти, Юдо, видаєш Сина Людського?
    <verse number="49" style="v"/>А ті, що були з Ним, як побачили, що має статись, сказали Йому: Господи, чи мечем нам не вдарити?
    <verse number="50" style="v"/>І, один із них рубонув раба первосвященикового, та й відтяв праве вухо йому.
    <verse number="51" style="v"/>Та Ісус відізвався й сказав: Лишіть, уже досить! І, доторкнувшись до вуха його, уздоровив його.
    <verse number="52" style="v"/>А до первосвящеників і влади сторожі храму та старших, що прийшли проти Нього, промовив Ісус: Немов на розбійника вийшли з мечами та киями...
    <verse number="53" style="v"/>Як щоденно Я з вами у храмі бував, не піднесли на Мене ви рук. Та це ваша година тепер, і влада темряви...
    <verse number="54" style="v"/>А схопивши Його, повели й привели у дім первосвященика. Петро ж здалека йшов слідкома.
    <verse number="55" style="v"/>Як розклали ж огонь серед двору, і вкупі сиділи, сидів і Петро поміж ними.
    <verse number="56" style="v"/>А служниця одна його вгледіла, як сидів коло світла, і, придивившись до нього, сказала: І цей був із Ним!
    <verse number="57" style="v"/>І відрікся від Нього він, твердячи: Не знаю я, жінко, Його!
    <verse number="58" style="v"/>Незабаром же другий побачив його та й сказав: І ти від отих. А Петро відказав: Ні, чоловіче!...
    <verse number="59" style="v"/>І як часу минуло з годину, хтось інший твердив і казав: Поправді, і цей був із Ним, бо він галілеянин.
    <verse number="60" style="v"/>А Петро відказав: Чоловіче, не відаю, про що ти говориш... І зараз, як іще говорив він, півень заспівав.
    <verse number="61" style="v"/>І Господь обернувся й подививсь на Петра. А Петро згадав слово Господнє, як сказав Він йому: Перше, ніж заспіває півень, відречешся ти тричі від Мене.
    <verse number="62" style="v"/>І, вийшовши звідти, він гірко заплакав!
    <verse number="63" style="v"/>А люди, які ув'язнили Ісуса, знущалися з Нього та били.
    <verse number="64" style="v"/>І, закривши Його, вони били Його по обличчі, і питали Його, приговорюючи: Пророкуй, хто то вдарив Тебе?
    <verse number="65" style="v"/>І багато інших богозневаг говорили на Нього вони...
    <verse number="66" style="v"/>А коли настав день, то зібралися старші народу, первосвященики й книжники, і повели Його в синедріон свій,
    <verse number="67" style="v"/>і казали: Коли Ти Христос, скажи нам. А Він їм відповів: Коли Я вам скажу, не повірите ви.
    <verse number="68" style="v"/>А коли й поспитаю вас Я, не дасте Мені відповіді.
    <verse number="69" style="v"/>Незабаром Син Людський сидітиме по правиці сили Божої!
    <verse number="70" style="v"/>Тоді всі запитали: То Ти Божий Син? А Він їм відповів: Самі кажете ви, що то Я...
    <verse number="71" style="v"/>А вони відказали: Нащо потрібні ще свідки для нас? Бо ми чули самі з Його уст!
  </para>
  <chapter number="23" style="c"/>
  <para style="p">
    <verse number="1" style="v"/>І знялися всі їхні збори, і повели до Пилата Його.
    <verse number="2" style="v"/>І зачали оскаржати Його й говорити: Ми ствердили, що Цей ворохобить народ наш, і забороняє податок давати кесареві, та й говорить, що Він, Христос Цар.
    <verse number="3" style="v"/>І Пилат запитав Його, кажучи: Чи Ти Цар Юдейський? А Він відказав йому в відповідь: Сам ти кажеш...
    <verse number="4" style="v"/>І Пилат сказав первосвященикам та до народу: Я не знаходжу жадної провини в Цій Людині.
    <verse number="5" style="v"/>А вони намагались, говорячи: Він бунтує народ, навчаючи в усій Юдеї, від Галілеї почавши аж посі.
    <verse number="6" style="v"/>А Пилат, вчувши про Галілею, спитав: Хіба Він галілеянин?
    <verse number="7" style="v"/>І, дізнавшись, що Він із влади Ірода, відіслав Його Іродові, бо той в Єрусалимі також перебував тими днями.
    <verse number="8" style="v"/>Коли ж Ірод побачив Ісуса, то дуже зрадів, бо він від давнього часу бажав Його бачити, багато за Нього чував, і сподівався побачити чудо яке, що буває від Нього.
    <verse number="9" style="v"/>І багато питався Його, та нічого не відповідав Він йому.
    <verse number="10" style="v"/>І стояли тут первосвященики й книжники, та завзято Його оскаржали.
    <verse number="11" style="v"/>Тоді Ірод із військом своїм ізневажив Його й насміявся, зодягнувши Його в яснобілу одіж, і відіслав до Пилата Його.
    <verse number="12" style="v"/>І того дня стали Ірод із Пилатом за приятелів між собою, бо давніш ворожнеча між ними була.
    <verse number="13" style="v"/>А Пилат скликав первосвящеників, і старшин, і народ,
    <verse number="14" style="v"/>і промовив до них: Привели ви мені Чоловіка Цього, як того, що бунтує народ. А ось я перед вами розвідав, і не знаходжу в Людині Оцій ані однієї провини такої, про що ви оскаржаєте.
    <verse number="15" style="v"/>Також Ірод, бо він відіслав Його нам. І ось нічого, що на смерть заслуговувало б, Він не вчинив.
    <verse number="16" style="v"/>Отже я покараю Його й відпущу.
    <verse number="17" style="v"/>Бо повинен був їм відпустити одного на свято.
    <verse number="18" style="v"/>А народ став кричати й казати: Візьми Цього, відпусти ж нам Варавву!
    <verse number="19" style="v"/>А той за повстання одне, яке сталося в місті, і за вбивство посаджений був до в'язниці.
    <verse number="20" style="v"/>І знову сказав їм Пилат, хотячи відпустити Ісуса.
    <verse number="21" style="v"/>Та кричали вони й говорили: Розіпни, розіпни Його!
    <verse number="22" style="v"/>Він же втретє промовив до них: Яке ж зло вчинив Він? Я нічого, що на смерть заслуговувало б, на Нім не знайшов. Отже я покараю Його й відпущу.
    <verse number="23" style="v"/>А вони сильним криком свого домагалися, та вимагали розп'ясти Його. І взяв гору крик їхній та первосвящеників.
    <verse number="24" style="v"/>І Пилат присудив, щоб було, як просили вони:
    <verse number="25" style="v"/>відпустив їм Варавву, посадженого за повстання та вбивство в в'язницю, за якого просили вони, а Ісуса віддав їхній волі...
    <verse number="26" style="v"/>І як Його повели, то схопили якогось Симона із Кірінеї, що з поля вертався, і поклали на нього хреста, щоб він ніс за Ісусом!
    <verse number="27" style="v"/>А за Ним ішов натовп великий людей і жінок, які плакали та голосили за Ним.
    <verse number="28" style="v"/>А Ісус обернувся до них та й промовив: Дочки єрусалимські, не ридайте за Мною, за собою ридайте й за дітьми своїми!
    <verse number="29" style="v"/>Бо ось дні настають, коли скажуть: Блаженні неплідні, та утроби, які не родили, і груди, що не годували...
    <verse number="30" style="v"/>Тоді стануть казати горам: Поспадайте на нас, а узгір'ям: Покрийте нас!
    <verse number="31" style="v"/>Бо коли таке роблять зеленому дереву, то що буде сухому?
    <verse number="32" style="v"/>І вели з Ним також двох злочинників інших, щоб убити.
    <verse number="33" style="v"/>А коли прибули на те місце, що звуть Череповище, розп'яли тут Його та злочинників, одного праворуч, а одного ліворуч.
    <verse number="34" style="v"/>Ісус же промовив: Отче, відпусти їм, бо не знають, що чинять вони!... А як Його одіж ділили, то кидали жереба.
    <verse number="35" style="v"/>А люди стояли й дивились... Насміхалися з ними й старшини, говорячи: Він інших спасав, нехай Сам Себе визволить, коли Він Христос, Божий Обранець!
    <verse number="36" style="v"/>І вояки глузували з Нього: приступаючи, оцет Йому подавали,
    <verse number="37" style="v"/>і казали: Коли Цар Ти Юдейський, спаси Себе Сам!
    <verse number="38" style="v"/>Був же й напис над Ним письмом грецьким, латинським і гебрейським написаний: Це Цар Юдейський.
    <verse number="39" style="v"/>А один із розп'ятих злочинників став зневажати Його й говорити: Чи Ти не Христос? То спаси Себе й нас!
    <verse number="40" style="v"/>Обізвався ж той другий, і докоряв йому, кажучи: Чи не боїшся ти Бога, коли й сам на те саме засуджений?
    <verse number="41" style="v"/>Але ми справедливо засуджені, і належну заплату за вчинки свої беремо, Цей же жадного зла не вчинив.
    <verse number="42" style="v"/>І сказав до Ісуса: Спогадай мене, Господи, коли прийдеш у Царство Своє!
    <verse number="43" style="v"/>І промовив до нього Ісус: Поправді кажу тобі: ти будеш зо Мною сьогодні в раю!
    <verse number="44" style="v"/>Наближалася шоста година, і темрява стала по цілій землі аж до години дев'ятої...
    <verse number="45" style="v"/>І сонце затьмилось, і в храмі завіса роздерлась надвоє...
    <verse number="46" style="v"/>І, скрикнувши голосом гучним, промовив Ісус: Отче, у руки Твої віддаю Свого духа! І це прорікши, Він духа віддав...
    <verse number="47" style="v"/>Коли ж сотник побачив, що сталось, він Бога прославив, говорячи: Дійсно праведний був Чоловік Цей!
    <verse number="48" style="v"/>І ввесь натовп, який зійшовсь на видовище це, як побачив, що сталось, бив у груди себе та вертався...
    <verse number="49" style="v"/>Усі ж знайомі Його й ті жінки, що прийшли були з Ним із Галілеї, здалека стояли й дивились на це...
    <verse number="50" style="v"/>І ось муж, на ім'я йому Йосип, що був радником синедріону, людина шановна і праведна,
    <verse number="51" style="v"/>не пристав він до ради та чину їх, із Ариматеї, юдейського міста, що й сам сподівався Божого Царства,
    <verse number="52" style="v"/>цей прийшов до Пилата, і тіла Ісусового став просити.
    <verse number="53" style="v"/>І Йосип, знявши Його, обгорнув плащаницею, і поклав Його в гробі, що в скелі був висічений, і що в ньому ніколи ніхто не лежав.
    <verse number="54" style="v"/>День той був Приготування, і наставала субота.
    <verse number="55" style="v"/>А жінки, що прийшли були з Ним із Галілеї, ішли слідом, і вони бачили гроба, і як покладене тіло Його.
    <verse number="56" style="v"/>Повернувшись, вони наготували пахощів і мира, а в суботу, за заповіддю, спочивали.
  </para>
  <chapter number="24" style="c"/>
  <para style="p">
    <verse number="1" style="v"/>А дня першого в тижні прийшли вони рано вранці до гробу, несучи наготовані пахощі,
    <verse number="2" style="v"/>та й застали, що камінь від гробу відвалений був.
    <verse number="3" style="v"/>А ввійшовши, вони не знайшли тіла Господа Ісуса.
    <verse number="4" style="v"/>І сталось, як безрадні були вони в цім, ось два мужі в одежах блискучих з'явились при них.
    <verse number="5" style="v"/>А коли налякались вони й посхиляли обличчя додолу, ті сказали до них: Чого ви шукаєте Живого між мертвими?
    <verse number="6" style="v"/>Нема Його тут, бо воскрес! Пригадайте собі, як Він вам говорив, коли ще перебував в Галілеї.
    <verse number="7" style="v"/>Він казав: Сину Людському треба бути виданому до рук грішних людей, і розп'ятому бути, і воскреснути третього дня.
    <verse number="8" style="v"/>І згадали вони ті слова Його!
    <verse number="9" style="v"/>А вернувшись від гробу, про все те сповістили Одинадцятьох та всіх інших.
    <verse number="10" style="v"/>То були: Марія Магдалина, і Іванна, і Марія, мати Яковова, і інші з ними, і вони розповіли апостолам це.
    <verse number="11" style="v"/>Та слова їхні здалися їм вигадкою, і не повірено їм.
    <verse number="12" style="v"/>Петро ж устав та до гробу побіг, і, нахилившися, бачить лежать самі тільки покривала... І вернувсь він до себе, і дивувався, що сталось...
    <verse number="13" style="v"/>І ото, двоє з них того ж дня йшли в село, на ім'я Еммаус, що від Єрусалиму лежало на стадій із шістдесят.
    <verse number="14" style="v"/>І розмовляли вони між собою про все те, що сталося.
    <verse number="15" style="v"/>І ото, як вони розмовляли, і розпитували один одного, підійшов Сам Ісус, і пішов разом із ними.
    <verse number="16" style="v"/>Очі ж їхні були стримані, щоб Його не пізнали.
    <verse number="17" style="v"/>І спитався Він їх: Що за речі такі, що про них між собою в дорозі міркуєте, і чого ви сумні?
    <verse number="18" style="v"/>І озвався один, йому ймення Клеопа, та й промовив до Нього: Ти хіба тут у Єрусалимі єдиний захожий, що не знає, що сталося в нім цими днями?
    <verse number="19" style="v"/>І спитався Він їх: Що таке? А вони розповіли Йому: Про Ісуса Назарянина, що Пророк був, могутній у ділі й у слові перед Богом і всім народом.
    <verse number="20" style="v"/>Як первосвященики й наша старшина Його віддали на суд смертний, і Його розп'яли...
    <verse number="21" style="v"/>А ми сподівались були, що Це Той, що має Ізраїля визволити. І до того, оце третій день вже сьогодні, як усе оте сталося...
    <verse number="22" style="v"/>А дехто з наших жінок, що рано були коло гробу, нас здивували:
    <verse number="23" style="v"/>вони тіла Його не знайшли, та й вернулися й оповідали, що бачили й з'явлення Анголів, які кажуть, що живий Він...
    <verse number="24" style="v"/>І пішли дехто з наших до гробу, і знайшли так, як казали й жінки; та Його не побачили...
    <verse number="25" style="v"/>Тоді Він сказав їм: О, безумні й запеклого серця, щоб повірити всьому, про що сповіщали Пророки!
    <verse number="26" style="v"/>Чи ж Христові не це перетерпіти треба було, і ввійти в Свою славу?
    <verse number="27" style="v"/>І Він почав від Мойсея, і від Пророків усіх, і виясняв їм зо всього Писання, що про Нього було.
    <verse number="28" style="v"/>І наблизились вони до села, куди йшли. А Він удавав, ніби хоче йти далі.
    <verse number="29" style="v"/>А вони не пускали Його й намовляли: Зостанься з нами, бо вже вечоріє, і кінчається день. І Він увійшов, щоб із ними побути.
    <verse number="30" style="v"/>І ото, коли сів Він із ними до столу, то взяв хліб, поблагословив, і, ламаючи, їм подавав...
    <verse number="31" style="v"/>Тоді очі відкрилися їм, і пізнали Його. Але Він став для них невидимий...
    <verse number="32" style="v"/>І говорили вони один одному: Чи не палало нам серце обом, коли промовляв Він до нас по дорозі, і коли виясняв нам Писання?...
    <verse number="33" style="v"/>І зараз устали вони, і повернулись до Єрусалиму, і знайшли там у зборі Одинадцятьох, і тих, що з ними були,
    <verse number="34" style="v"/>які розповідали, що Господь дійсно воскрес, і з'явився був Симонові.
    <verse number="35" style="v"/>А вони розповіли, що сталось було на дорозі, і як пізнали Його в ламанні хліба.
    <verse number="36" style="v"/>І, як вони говорили оце, Сам Ісус став між ними, і промовив до них: Мир вам!
    <verse number="37" style="v"/>А вони налякалися та перестрашились, і думали, що бачать духа.
    <verse number="38" style="v"/>Він же промовив до них: Чого ви стривожились? І пощо ті думки до сердець ваших входять?
    <verse number="39" style="v"/>Погляньте на руки Мої та на ноги Мої, це ж Я Сам! Доторкніться до Мене й дізнайтесь, бо не має дух тіла й костей, а Я, бачите, маю.
    <verse number="40" style="v"/>І, промовивши це, показав Він їм руки та ноги.
    <verse number="41" style="v"/>І, як ще не йняли вони віри з радощів та дивувались, Він сказав їм: Чи не маєте тут чогось їсти?
    <verse number="42" style="v"/>Вони ж подали Йому кусника риби печеної та стільника медового.
    <verse number="43" style="v"/>І, взявши, Він їв перед ними.
    <verse number="44" style="v"/>І промовив до них: Це слова, що казав Я до вас, коли був іще з вами: Потрібно, щоб виконалось усе, що про Мене в Законі Мойсеєвім, та в Пророків, і в Псалмах написане.
    <verse number="45" style="v"/>Тоді розум розкрив їм, щоб вони розуміли Писання.
    <verse number="46" style="v"/>І сказав Він до них: Так написано є, і так потрібно було постраждати Христові, і воскреснути з мертвих дня третього,
    <verse number="47" style="v"/>і щоб у Ймення Його проповідувалось покаяння, і прощення гріхів між народів усіх, від Єрусалиму почавши.
    <verse number="48" style="v"/>А ви свідки того.
    <verse number="49" style="v"/>І ось Я посилаю на вас обітницю Мого Отця; а ви позостаньтеся в місті, аж поки зодягнетесь силою з висоти.
    <verse number="50" style="v"/>І Він вивів за місто їх аж до Віфанії; і, знявши руки Свої, поблагословив їх.
    <verse number="51" style="v"/>І сталось, як Він благословляв їх, то зачав відступати від них, і на небо возноситись.
    <verse number="52" style="v"/>А вони поклонились Йому, і повернулись до Єрусалиму з великою радістю.
    <verse number="53" style="v"/>І постійно вони перебували в храмі, переславляючи й хвалячи Бога. Амінь.
  </para>
</usx>
