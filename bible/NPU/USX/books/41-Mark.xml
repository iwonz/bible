<?xml version="1.0" encoding="UTF-8"?>
<usx version="3.0">
  <book code="MARK" style="id"/>
  <chapter number="1" style="c"/>
  <para style="p">
    <verse number="1" style="v"/>Початок Євангелії Ісуса Христа, Сина Божого.
    <verse number="2" style="v"/>Як у пророка Ісаї написано: Ось перед обличчя Твоє посилаю Свого посланця, який перед Тобою дорогу Твою приготує.
    <verse number="3" style="v"/>Голос того, хто кличе: У пустині готуйте дорогу для Господа, рівняйте стежки Йому!
    <verse number="4" style="v"/>виступив був так Іван, що в пустині христив та проповідував хрищення на покаяння для прощення гріхів.
    <verse number="5" style="v"/>І до нього приходила вся країна Юдейська та всі єрусалимляни, і в річці Йордані від нього христились вони, і визнавали гріхи свої.
    <verse number="6" style="v"/>А Іван зодягався в одежу з верблюжого волосу, і мав пояс ремінний на стегнах своїх, а їв сарану та мед польовий.
    <verse number="7" style="v"/>І він проповідував, кажучи: Услід за мною йде он Потужніший від мене, що Йому я негідний, нагнувшись, розв'язати ремінця від узуття Його.
    <verse number="8" style="v"/>Я христив вас водою, а Той вас христитиме Духом Святим.
    <verse number="9" style="v"/>І сталося тими днями, прийшов Ісус з Назарету Галілейського, і від Івана христився в Йордані.
    <verse number="10" style="v"/>І зараз, коли Він виходив із води, то побачив Іван небо розкрите, і Духа, як голуба, що сходив на Нього.
    <verse number="11" style="v"/>І голос із неба почувся: Ти Син Мій Улюблений, що Я вподобав Його!
    <verse number="12" style="v"/>І зараз повів Його Дух у пустиню.
    <verse number="13" style="v"/>І Він був сорок днів у пустині, випробовуваний від сатани, і перебував зо звіриною. І служили Йому Анголи.
    <verse number="14" style="v"/>А коли Іван виданий був, то прийшов Ісус до Галілеї, і проповідував Божу Євангелію,
    <verse number="15" style="v"/>і говорив: Збулися часи, і Боже Царство наблизилось. Покайтеся, і віруйте в Євангелію!
    <verse number="16" style="v"/>А коли Він проходив біля Галілейського моря, то побачив Симона та Андрія, брата Симонового, що невода в море закидали, бо рибалки були.
    <verse number="17" style="v"/>І сказав їм Ісус: Ідіть услід за Мною, і зроблю, що станете ви ловцями людей.
    <verse number="18" style="v"/>І зараз вони свого невода кинули, та й пішли вслід за Ним.
    <verse number="19" style="v"/>А коли недалеко прийшов, то побачив Він Якова Зеведеєвого та брата його Івана, що й вони в човні невода лагодили.
    <verse number="20" style="v"/>І зараз покликав Він їх. І вони залишили батька свого Зеведея в човні з робітниками, і пішли вслід за Ним.
    <verse number="21" style="v"/>І приходять вони в Капернаум. І негайно в суботу ввійшов Він у синагогу, і навчати зачав.
    <verse number="22" style="v"/>І дивувались науці Його, бо навчав Він їх, як можновладний, а не як ті книжники.
    <verse number="23" style="v"/>І зараз у їхній синагозі знайшовся один чоловік, що мав духа нечистого, і він закричав,
    <verse number="24" style="v"/>і сказав: Що Тобі до нас, Ісусе Назарянине? Ти прийшов погубити нас. Я знаю Тебе, хто Ти, Божий Святий.
    <verse number="25" style="v"/>Ісус же йому заказав: Замовчи, і вийди з нього!
    <verse number="26" style="v"/>І затряс дух нечистий того, і, скрикнувши голосом гучним, вийшов із нього.
    <verse number="27" style="v"/>І жахнулися всі, аж питали вони один одного, кажучи: Що це таке? Нова наука із потугою! Навіть духам нечистим наказує Він, і вони Його слухають.
    <verse number="28" style="v"/>І чутка про Нього пішла хвилі тієї по всій Галілейській країні.
    <verse number="29" style="v"/>І вийшли вони із синагоги небавом, і прийшли з Яковом та Іваном до дому Симонового й Андрієвого.
    <verse number="30" style="v"/>А теща Симонова лежала в гарячці; і зараз сказали про неї Йому.
    <verse number="31" style="v"/>І Він підійшов і підвів її, узявши за руку, і гарячка покинула ту, і вона зачала прислуговувати їм.
    <verse number="32" style="v"/>А як вечір настав, коли сонце зайшло, то стали приносити до Нього недужих усіх та біснуватих.
    <verse number="33" style="v"/>І все місто зібралося перед дверима.
    <verse number="34" style="v"/>І Він уздоровив багатьох, на різні хвороби недужих, і багатьох демонів повиганяв. А демонам не дозволяв Він казати, що знають Його.
    <verse number="35" style="v"/>А над ранком, як дуже ще темно було, уставши, Він вийшов і пішов у місце самітне, і там молився.
    <verse number="36" style="v"/>А Симон та ті, що були з ним, поспішили за Ним.
    <verse number="37" style="v"/>І, знайшовши Його, вони кажуть Йому: Усі шукають Тебе.
    <verse number="38" style="v"/>А Він промовляє до них: Ходім в інше місце, до сіл та околишніх міст, щоб і там проповідувати, бо на те Я прийшов.
    <verse number="39" style="v"/>І пішов, і проповідував в їхніх синагогах по всій Галілеї. І демонів Він виганяв.
    <verse number="40" style="v"/>І приходить до Нього прокажений, благає Його, і на коліна впадає та й каже Йому: Коли хочеш, Ти можеш очистити мене!
    <verse number="41" style="v"/>І змилосердився Він, простяг руку Свою, і доторкнувся до нього, та й каже йому: Хочу, будь чистий!
    <verse number="42" style="v"/>І проказа зійшла з нього хвилі тієї, і чистим він став.
    <verse number="43" style="v"/>А Він, погрозивши йому, зараз вислав його,
    <verse number="44" style="v"/>і йому наказав: Гляди, не оповідай нічого нікому. Але йди, покажися священикові, і принеси за своє очищення, що Мойсей заповів, їм на свідоцтво.
    <verse number="45" style="v"/>А він, вийшовши, став багато оповідати й говорити про подію, так що Він не міг явно ввійти вже до міста, але перебував віддалік по самітних місцях. І сходилися звідусюди до Нього.
  </para>
  <chapter number="2" style="c"/>
  <para style="p">
    <verse number="1" style="v"/>Коли ж Він по кількох днях прийшов знов до Капернауму, то чутка пішла, що Він удома.
    <verse number="2" style="v"/>І зібралось багато, аж вони не вміщалися навіть при дверях. А Він їм виголошував слово.
    <verse number="3" style="v"/>І прийшли ось до Нього, несучи розслабленого, якого несли четверо.
    <verse number="4" style="v"/>А що через народ до Нього наблизитися не могли, то стелю розкрили, де Він був, і пробравши, звісили ложе, що на ньому лежав розслаблений.
    <verse number="5" style="v"/>А Ісус, віру їхню побачивши, каже розслабленому: Відпускаються, сину, гріхи тобі!
    <verse number="6" style="v"/>Там же сиділи дехто з книжників, і в серцях своїх думали:
    <verse number="7" style="v"/>Чого Він говорить отак? Зневажає Він Бога... Хто може прощати гріхи, окрім Бога Самого?
    <verse number="8" style="v"/>І зараз Ісус відчув Духом Своїм, що вони так міркують собі, і сказав їм: Що таке ви в серцях своїх думаєте?
    <verse number="9" style="v"/>Що легше: сказати розслабленому: Гріхи відпускаються тобі, чи сказати: Уставай, візьми ложе своє та й ходи?
    <verse number="10" style="v"/>Але щоб ви знали, що Син Людський має владу прощати гріхи на землі, каже розслабленому:
    <verse number="11" style="v"/>Тобі Я наказую: Уставай, візьми ложе своє, та й іди у свій дім!
    <verse number="12" style="v"/>І той устав, і негайно взяв ложе, і вийшов перед усіма, так що всі дивувались і славили Бога, й казали: Ніколи такого не бачили ми!
    <verse number="13" style="v"/>І вийшов над море Він знов. А ввесь натовп до Нього приходив, і Він їх навчав.
    <verse number="14" style="v"/>А коли Він проходив, то побачив Левія Алфієвого, що сидів на митниці, і каже йому: Іди за Мною! Той устав, і пішов услід за Ним.
    <verse number="15" style="v"/>Коли ж Він сидів при столі в його домі, то багато митників і грішників сиділи з Ісусом та з учнями Його; бо було їх багато, і вони ходили за Ним.
    <verse number="16" style="v"/>Як побачили ж книжники та фарисеї, що Він їсть із грішниками та з митниками, то сказали до учнів Його: Чому то Він їсть із митниками та з грішниками?
    <verse number="17" style="v"/>А Ісус, як почув, промовляє до них: Лікаря не потребують здорові, а слабі. Я не прийшов кликати праведних, але грішників на покаяння.
    <verse number="18" style="v"/>А учні Іванові та фарисейські постили. І приходять вони, та й говорять до Нього: Чому учні Іванові та фарисейські постять, а учні Твої не постять?
    <verse number="19" style="v"/>Ісус же промовив до них: Хіба постити можуть гості весільні, поки з ними ще є молодий? Доки мають вони молодого з собою, то постити не можуть.
    <verse number="20" style="v"/>Але прийдуть ті дні, коли заберуть молодого від них, то й постити будуть вони за тих днів.
    <verse number="21" style="v"/>І не пришиває ніхто до старої одежі латки з сукна сирового, а як ні, то край латки нової одірветься там від старого, і дірка стане ще гірша.
    <verse number="22" style="v"/>І ніхто не вливає вина молодого в старі бурдюки, а то попрориває вино бурдюки, і вино й бурдюки пропадуть, а вливають вино молоде до нових бурдюків.
    <verse number="23" style="v"/>І сталось, як Він переходив ланами в суботу, Його учні дорогою йшли, та й стали колосся зривати.
    <verse number="24" style="v"/>Фарисеї ж казали Йому: Подивись, чому роблять у суботу вони, чого не годиться?
    <verse number="25" style="v"/>А Він їм відказав: Чи ж ви не читали ніколи, що зробив був Давид, як потребу він мав та сам зголоднів був і ті, що були з ним?
    <verse number="26" style="v"/>Як він увійшов був до Божого дому за первосвященика Авіятара, і спожив хліби показні, яких їсти не можна було, тільки священикам, і дав він і тим, хто був із ним?
    <verse number="27" style="v"/>І сказав Він до них: Субота постала для чоловіка, а не чоловік для суботи,
    <verse number="28" style="v"/>а тому то Син Людський Господь і суботі.
  </para>
  <chapter number="3" style="c"/>
  <para style="p">
    <verse number="1" style="v"/>І Він знову до синагоги ввійшов. І був там один чоловік, який мав суху руку.
    <verse number="2" style="v"/>І, щоб обвинуватити Його, наглядали за Ним, чи Він у суботу того не вздоровить.
    <verse number="3" style="v"/>І говорить Він до чоловіка з сухою рукою: Стань посередині!
    <verse number="4" style="v"/>А до них промовляє: У суботу годиться робити добре, чи робити лихе, життя зберегти, чи погубити? Вони ж мовчали.
    <verse number="5" style="v"/>І споглянув Він із гнівом на них, засмучений закам'янілістю їхніх сердець, і сказав чоловікові: Простягни свою руку! І той простяг, і рука йому стала здорова!
    <verse number="6" style="v"/>Фарисеї ж негайно пішли та з іродіянами раду зробили на Нього, як Його погубити.
    <verse number="7" style="v"/>А Ісус із Своїми учнями вийшов над море. І натовп великий ішов вслід за Ним із Галілеї й з Юдеї,
    <verse number="8" style="v"/>і з Єрусалиму, і з Ідумеї, і з-за Йордання, і з Тиру й Сидону. Натовп великий, прочувши, як багато чинив Він, зібрався до Нього.
    <verse number="9" style="v"/>І сказав Він до учнів Своїх наготовити човна Йому, через натовп, щоб до Нього не тиснулись.
    <verse number="10" style="v"/>Бо Він багатьох уздоровив, так що хто тільки немочі мав, то тислись до Нього, щоб Його доторкнутись.
    <verse number="11" style="v"/>І духи нечисті, як тільки вбачали Його, то падали ницьма перед Ним, і кричали й казали: Ти Син Божий!
    <verse number="12" style="v"/>А Він їм суворо наказував, щоб вони Його не виявляли.
    <verse number="13" style="v"/>І Він вийшов на гору, і покликав, кого Сам хотів; вони ж приступили до Нього.
    <verse number="14" style="v"/>І визначив Дванадцятьох, щоб із Ним перебували, і щоб послати на проповідь їх,
    <verse number="15" style="v"/>і щоб мали вони владу вздоровляти недуги й вигонити демонів.
    <verse number="16" style="v"/>І визначив Він оцих Дванадцятьох: Симона, і дав йому ймення Петро,
    <verse number="17" style="v"/>і Якова Зеведеєвого, і Івана, брата Якова, і дав їм імена Воанергес, цебто сини громові,
    <verse number="18" style="v"/>і Андрія, і Пилипа, і Варфоломія, і Матвія, і Хому, і Якова Алфієвого, і Тадея, і Симона Кананіта
    <verse number="19" style="v"/>та Юду Іскаріотського, що й видав Його.
    <verse number="20" style="v"/>І приходять до дому вони. І знову зібралось народу, що вони не могли навіть хліба з'їсти.
    <verse number="21" style="v"/>І коли Його ближчі почули, то вийшли, щоб узяти Його, бо говорено, ніби Він несамовитий.
    <verse number="22" style="v"/>А книжники, що поприходили з Єрусалиму, казали: Має Він Вельзевула, і виганяє демонів силою князя демонів.
    <verse number="23" style="v"/>І, закликавши їх, Він у притчах до них промовляв: Як може сатана сатану виганяти?
    <verse number="24" style="v"/>І коли царство поділиться супроти себе, не може встояти те царство.
    <verse number="25" style="v"/>І коли дім поділиться супроти себе, не може встояти той дім.
    <verse number="26" style="v"/>І коли б сатана сам на себе повстав і поділився, то не зможе встояти він, але згине.
    <verse number="27" style="v"/>Ніхто бо не може вдертись у дім дужого, та й пограбувати добро його, якщо перше не зв'яже дужого, і аж тоді пограбує господу його.
    <verse number="28" style="v"/>Поправді кажу вам, що простяться людським синам усі прогріхи та богозневаги, хоч би як вони богозневажали.
    <verse number="29" style="v"/>Але, хто богозневажить Духа Святого, повіки йому не відпуститься, але гріху вічному він підпадає.
    <verse number="30" style="v"/>Бож казали вони: Він духа нечистого має.
    <verse number="31" style="v"/>І поприходили мати Його та брати Його, і, осторонь ставши, послали до Нього і Його викликали.
    <verse number="32" style="v"/>А народ кругом Нього сидів. І сказали Йому: Ото мати Твоя, і брати Твої, і сестри Твої он про Тебе питаються осторонь.
    <verse number="33" style="v"/>А Він їм відповів і сказав: Хто Моя мати й брати?
    <verse number="34" style="v"/>І поглянув на тих, що круг Нього сиділи, і промовив: Ось мати Моя та браття Мої!
    <verse number="35" style="v"/>Бо хто Божу волю чинитиме, той Мені брат, і сестра, і мати.
  </para>
  <chapter number="4" style="c"/>
  <para style="p">
    <verse number="1" style="v"/>І знову почав Він навчати над морем. І зібралось до Нього багато народу, так що Сам Він до човна на морі ввійшов і сидів, а народ увесь був на землі покрай моря.
    <verse number="2" style="v"/>І багато навчав Він їх притчами, і в науці Своїй їм казав:
    <verse number="3" style="v"/>Слухайте, вийшов сіяч ось, щоб сіяти.
    <verse number="4" style="v"/>І як сіяв, упало зерно одне край дороги, і налетіли пташки, і його повидзьобували.
    <verse number="5" style="v"/>Друге ж упало на ґрунт кам'янистий, де не мало багато землі, і негайно зійшло, бо земля неглибока була;
    <verse number="6" style="v"/>а як сонце зійшло то зів'яло, і, коріння не мавши, усохло.
    <verse number="7" style="v"/>А інше впало між терен, і вигнався терен, і його поглушив, і плоду воно не дало.
    <verse number="8" style="v"/>Інше ж упало на добрую землю, і дало плід, що посходив і ріс; і видало втридцятеро, у шістдесят і в сто раз.
    <verse number="9" style="v"/>І сказав: Хто має вуха, щоб слухати, нехай слухає!
    <verse number="10" style="v"/>І, як остався Він насамоті, Його запитали найближчі з Дванадцятьма про цю притчу.
    <verse number="11" style="v"/>І Він їм відповів: Вам дано пізнати таємниці Божого Царства, а тим, що за вами, усе відбувається в притчах,
    <verse number="12" style="v"/>щоб оком дивились вони і не бачили, вухом слухали і не зрозуміли, щоб коли вони не навернулися, і відпущені будуть гріхи їм!
    <verse number="13" style="v"/>І Він їх запитав: Ви не розумієте притчі цієї? І як вам зрозуміти всі притчі!
    <verse number="14" style="v"/>Сіяч сіє слово.
    <verse number="15" style="v"/>А котрі край дороги, де сіється слово, це ті, що як тільки почують, то зараз приходить до них сатана, і забирає слово, посіяне в них.
    <verse number="16" style="v"/>Так само й посіяні на кам'янистому ґрунті, вони, як почують те слово, то з радістю зараз приймають його,
    <verse number="17" style="v"/>та коріння не мають у собі й непостійні; а згодом, як утиск або переслідування наступає за слово, вони спокушаються зараз.
    <verse number="18" style="v"/>А між терен посіяне, це ті, що слухають слово,
    <verse number="19" style="v"/>але клопоти цьогосвітні й омана багатства та різні бажання ввіходять, та й заглушують слово, і плоду воно не дає.
    <verse number="20" style="v"/>А посіяне в добрую землю це ті, що слухають слово й приймають, і родять утридцятеро, у шістдесят і в сто раз.
    <verse number="21" style="v"/>І сказав Він до них: Чи світильника приносять на те, щоб поставити його під посудину, чи може під ліжко? А не щоб поставити на свічнику?
    <verse number="22" style="v"/>Бо немає нічого захованого, що не виявиться, і немає таємного, що не вийде наяв.
    <verse number="23" style="v"/>Хто має вуха, щоб слухати, нехай слухає!
    <verse number="24" style="v"/>І сказав Він до них: Уважайте, що чуєте: Якою мірою будете міряти, такою відміряють вам, і додадуть вам.
    <verse number="25" style="v"/>Бо хто має, то дасться йому, хто ж не має, забереться від нього й те, що він має.
    <verse number="26" style="v"/>І сказав Він: Так і Боже Царство, як той чоловік, що кидає в землю насіння,
    <verse number="27" style="v"/>і чи спить, чи встає він удень та вночі, а насіння пускає паростки та росте, хоч не знає він, як.
    <verse number="28" style="v"/>Бо родить земля сама з себе: перше вруна, потім колос, а тоді повне збіжжя на колосі.
    <verse number="29" style="v"/>А коли плід доспіє, зараз він посилає серпа, бо настали жнива.
    <verse number="30" style="v"/>І сказав Він: До чого прирівняємо Царство Боже? Або в якій притчі представим його?
    <verse number="31" style="v"/>Воно як те зерно гірчичне, яке, коли сіється в землю, найдрібніше за всі земні насіння.
    <verse number="32" style="v"/>Як посіяне ж буде, виростає, і стає над усі зілля більше, і віття пускає велике таке, що кублитись може в тіні його птаство небесне.
    <verse number="33" style="v"/>І такими притчами багатьома Він їм слово звіщав, поскільки вони могли слухати.
    <verse number="34" style="v"/>І без притчі нічого Він їм не казав, а учням Своїм самотою вияснював усе.
    <verse number="35" style="v"/>І сказав Він до них того дня, коли вечір настав: Переплиньмо на той бік.
    <verse number="36" style="v"/>І, лишивши народ, узяли із собою Його, як у човні Він був; і інші човни були з Ним.
    <verse number="37" style="v"/>І знялася ось буря велика, а хвилі вливалися в човен, аж човен водою вже був переповнився!
    <verse number="38" style="v"/>А Він спав на кормі на подушці... І вони розбудили Його та й сказали Йому: Учителю, чи Тобі байдуже, що ми гинемо?...
    <verse number="39" style="v"/>Тоді Він устав, і вітрові заборонив, і до моря сказав: Мовчи, перестань! І стих вітер, і тиша велика настала...
    <verse number="40" style="v"/>І сказав Він до них: Чого ви такі полохливі? Чому віри не маєте?
    <verse number="41" style="v"/>А вони налякалися страхом великим, і говорили один до одного: Хто ж це такий, що вітер і море слухняні Йому?
  </para>
  <chapter number="5" style="c"/>
  <para style="p">
    <verse number="1" style="v"/>І на другий бік моря вони прибули, до землі Гадаринської.
    <verse number="2" style="v"/>І як вийшов Він із човна, то зараз Його перестрів чоловік із могильних печер, що мав духа нечистого.
    <verse number="3" style="v"/>Він мешкання мав у гробах, і ніхто й ланцюгами зв'язати не міг його,
    <verse number="4" style="v"/>бо часто кайданами та ланцюгами в'язали його, але він розривав ланцюги та кайдани торощив, і ніхто не міг угамувати його.
    <verse number="5" style="v"/>І він повсякчас перебував день і ніч у гробах та в горах, і кричав, і бився об каміння...
    <verse number="6" style="v"/>А коли він Ісуса побачив здалека, то прибіг, і вклонився Йому,
    <verse number="7" style="v"/>і закричав гучним голосом, кажучи: Що до мене Тобі, Ісусе, Сину Бога Всевишнього? Богом Тебе заклинаю, не муч Ти мене!
    <verse number="8" style="v"/>Бо сказав Він йому: Вийди, душе нечистий, із людини!
    <verse number="9" style="v"/>І запитав Він його: Як тобі на ім'я? А той відповів: Леґіон мені ймення багато бо нас.
    <verse number="10" style="v"/>І він Його дуже просив, щоб їх не висилав із тієї землі.
    <verse number="11" style="v"/>Пасся ж там на горі гурт великий свиней.
    <verse number="12" style="v"/>І просилися демони, кажучи: Пошли нас у свиней, щоб у них ми ввійшли.
    <verse number="13" style="v"/>І дозволив Він їм. І повиходили духи нечисті, і в свиней увійшли. І гурт кинувся з кручі до моря, а було зо дві тисячі їх і вони потопилися в морі...
    <verse number="14" style="v"/>А їхні пастухи повтікали та в місті й по селах звістили. І повиходили люди побачити, що сталось.
    <verse number="15" style="v"/>І прийшли до Ісуса й побачили, що той біснуватий, що мав леґіона, убраний сидів, і при умі, і полякались вони...
    <verse number="16" style="v"/>Самовидці ж їм розповіли, що сталося з тим біснуватим, також про свиней.
    <verse number="17" style="v"/>І вони стали благати Його, щоб пішов Собі з їхнього краю.
    <verse number="18" style="v"/>А як Він сів до човна, то біснуватий став просити Його, щоб залишитися з Ним.
    <verse number="19" style="v"/>Ісус же йому не дозволив, а промовив до нього: Іди до дому свого, до своїх, і їм розповіж, які речі великі Господь учинив тобі, і як змилувався над тобою!
    <verse number="20" style="v"/>І пішов він та в Десятимісті зачав проповідувати, які речі великі Ісус учинив йому. І всі дивувались!
    <verse number="21" style="v"/>І коли переплив Ісус човном на той бік ізнов, то до Нього зібралось багато народу. І був Він над морем.
    <verse number="22" style="v"/>І приходить один із старших синагоги, на ймення Яір, і, як побачив Його, припадає до ніг Йому,
    <verse number="23" style="v"/>і дуже благає Його та говорить: Моя дочка кінчається. Прийди ж, поклади Свої руки на неї, щоб видужала та жила!...
    <verse number="24" style="v"/>І пішов Він із ним. За Ним натовп великий ішов, і тиснувсь до Нього.
    <verse number="25" style="v"/>А жінка одна, що дванадцять років хворою на кровотечу була,
    <verse number="26" style="v"/>що чимало натерпілася від багатьох лікарів, і витратила все добро своє, та ніякої помочі з того не мала, а прийшла ще до гіршого,
    <verse number="27" style="v"/>як зачула вона про Ісуса, підійшла через натовп іззаду, і доторкнулась до одежі Його...
    <verse number="28" style="v"/>Бо вона говорила про себе: Коли хоч доторкнусь до одежі Його, то одужаю...
    <verse number="29" style="v"/>І висохло хвилі тієї джерело кровотечі її, і тілом відчула вона, що видужала від недуги!
    <verse number="30" style="v"/>І в ту мить Ісус вичув у Собі, що вийшла з Нього сила. І Він до народу звернувся й спитав: Хто доторкнувсь до Моєї одежі?
    <verse number="31" style="v"/>І відказали Йому Його учні: Ти бачиш, що тисне на Тебе народ, а питаєшся: Хто доторкнувся до Мене?
    <verse number="32" style="v"/>А Він навкруги поглядав, щоб побачити ту, що зробила оце.
    <verse number="33" style="v"/>І жінка злякалась та затрусилась, бо знала, що сталося їй. І вона підійшла, і впала ницьма перед Ним, і всю правду Йому розповіла...
    <verse number="34" style="v"/>А Він їй сказав: Твоя віра, о дочко, спасла тебе; іди з миром, і здоровою будь від своєї недуги!
    <verse number="35" style="v"/>Як Він ще говорив, приходять ось від старшини синагоги та й кажуть: Дочка твоя вмерла; чого ще турбуєш Учителя?...
    <verse number="36" style="v"/>А Ісус, як почув слово сказане, промовляє до старшини синагоги: Не лякайсь, тільки віруй!
    <verse number="37" style="v"/>І Він не дозволив іти за Собою нікому, тільки Петрові та Якову, та Іванові, братові Якова.
    <verse number="38" style="v"/>І приходять у дім старшини синагоги, і Він бачить метушню та людей, що плакали та голосили.
    <verse number="39" style="v"/>А ввійшовши, сказав Він до них: Чого ви метушитеся та плачете? Не вмерло дівча, але спить!
    <verse number="40" style="v"/>І вони насміхалися з Нього. А Він усіх випровадив, узяв батька дівчати та матір, та тих, хто був із Ним, і ввійшов, де лежало дівча.
    <verse number="41" style="v"/>І взяв Він за руку дівча та й промовив до нього: Таліта, кумі що значить: Дівчатко, кажу тобі встань!
    <verse number="42" style="v"/>І в ту мить підвелося й ходило дівча; а років мало з дванадцять. І всі зараз жахнулися з дива великого!...
    <verse number="43" style="v"/>А Він наказав їм суворо, щоб ніхто не довідавсь про це. І дати їй їсти звелів.
  </para>
  <chapter number="6" style="c"/>
  <para style="p">
    <verse number="1" style="v"/>І, вийшовши звідти, Він прийшов до Своєї батьківщини, а за Ним ішли учні Його.
    <verse number="2" style="v"/>Як настала ж субота, Він навчати почав у синагозі. І багато-хто, чувши, дивуватися стали й питали: Звідки в Нього оце? І що за мудрість, що дана Йому? І що за чуда, що стаються руками Його?
    <verse number="3" style="v"/>Хіба ж Він не тесля, син Маріїн, брат же Якову, і Йосипу, і Юді та Симонові? А сестри Його хіба тут не між нами? І вони спокушалися Ним...
    <verse number="4" style="v"/>А Ісус їм сказав: Пророка нема без пошани, хіба тільки в вітчизні своїй, та в родині своїй, та в домі своїм.
    <verse number="5" style="v"/>І Він тут учинити не міг чуда жадного, тільки деяких хворих, руки поклавши на них, уздоровив.
    <verse number="6" style="v"/>І Він дивувавсь їх невірству. І ходив Він по селах навкруг та навчав.
    <verse number="7" style="v"/>І, закликавши Дванадцятьох, зачав їх по двох посилати, і владу їм дав над нечистими духами.
    <verse number="8" style="v"/>І звелів їм нічого в дорогу не брати, крім палиці тільки самої: ні торби, ні хліба, ані мідяків у свій черес,
    <verse number="9" style="v"/>а ходити в сандалях, і двох убрань не носити.
    <verse number="10" style="v"/>І промовив до них: Коли ви де ввійдете в дім, залишайтеся там, аж поки не вийдете звідти.
    <verse number="11" style="v"/>А як місто яке вас не прийме, і не послухають вас, то, виходячи звідти, обтрусіть порох, що в вас під ногами, на свідчення супроти них. Поправді кажу вам, легше буде Содому й Гоморрі дня судного, аніж місту тому!
    <verse number="12" style="v"/>І вийшли вони, і проповідували, щоб каялися.
    <verse number="13" style="v"/>І багато вигонили демонів, і оливою хворих багато намащували і вздоровляли.
    <verse number="14" style="v"/>І прочув про Ісуса цар Ірод, бо ім'я Його стало загально відоме, і сказав, що то Іван Христитель із мертвих воскрес, і тому творяться чуда від нього.
    <verse number="15" style="v"/>Інші впевняли, що Ілля Він, а знов інші казали, що пророк, або як один із пророків.
    <verse number="16" style="v"/>А Ірод, прочувши, сказав: Іван, якому я голову стяв був, оце він воскрес!
    <verse number="17" style="v"/>Той бо Ірод, пославши, схопив був Івана, і в в'язниці закув його, через Іродіяду, дружину брата свого Пилипа, бо він одружився був із нею.
    <verse number="18" style="v"/>Бо Іван казав Іродові: Не годиться тобі мати за дружину жінку брата свого!
    <verse number="19" style="v"/>А Іродіяда лютилась на нього, і хотіла йому смерть заподіяти, та не могла.
    <verse number="20" style="v"/>Бо Ірод боявся Івана, знавши, що він муж праведний і святий, і беріг його. І, його слухаючи, він дуже бентежився, але слухав його залюбки.
    <verse number="21" style="v"/>Та настав день догідний, коли дня народження Ірод справляв був бенкета вельможам своїм, і тисячникам, і галілейській старшині,
    <verse number="22" style="v"/>і коли прийшла дочка тієї Іродіяди, і танцювала, і сподобалася Іродові та присутнім із ним при столі, тоді цар промовив до дівчини: Проси в мене, чого хочеш, і дам я тобі!
    <verse number="23" style="v"/>І поклявся він їй: Чого тільки від мене попросиш, то дам я тобі, хоча б і півцарства мого!
    <verse number="24" style="v"/>Вона ж вийшла, і спиталася матері своєї: Чого маю просити? А та відказала: Голови Івана Христителя...
    <verse number="25" style="v"/>І зараз квапливо вернулась вона до царя, і просила, говорячи: Я хочу, щоб дав ти негайно мені на полумиску голову Івана Христителя!
    <verse number="26" style="v"/>І засмутився цар, але через клятву й з-за тих, що з ним були при столі, не схотів їй відмовити.
    <verse number="27" style="v"/>І цар зараз послав вояка, і звелів принести Іванову голову.
    <verse number="28" style="v"/>І пішов він, і стяв у в'язниці Івана, і приніс його голову на полумискові, і дівчаті віддав, а дівча віддало її своїй матері...
    <verse number="29" style="v"/>А коли його учні зачули, то прийшли, і взяли його тіло, і до гробу поклали його.
    <verse number="30" style="v"/>І посходилися до Ісуса апостоли, і розповіли Йому все, як багато зробили вони, і як багато навчили.
    <verse number="31" style="v"/>І сказав Він до них: Ідіть осібно самі до безлюдного місця, та трохи спочиньте. Бо багато народу приходило та відбувало, аж навіть не мали коли й поживитись.
    <verse number="32" style="v"/>І відпливли вони човном окремо до місця безлюдного.
    <verse number="33" style="v"/>І побачили їх, коли плинули, і багато-хто їх розпізнали. І пішки побігли туди з усіх міст, та й їх випередили.
    <verse number="34" style="v"/>І, як вийшов Ісус, Він побачив багато народу, і змилувався над ними, бо були, немов вівці, що не мають пастуха. І зачав їх багато навчати.
    <verse number="35" style="v"/>І, як минуло вже часу доволі, підійшли Його учні до Нього та й кажуть: Це місце безлюдне, а година вже пізня.
    <verse number="36" style="v"/>Відпусти їх, нехай підуть в осади та села близькі, і куплять собі чого їсти.
    <verse number="37" style="v"/>А Він відповів і сказав їм: Дайте їсти їм ви. Вони ж відказали Йому: Чи ми маємо піти та хліба купити на двісті динаріїв, і дати їм їсти?
    <verse number="38" style="v"/>А Він їх запитав: Скільки маєте хліба? Ідіть, побачте! І розізнавши, сказали: П'ять хлібів та дві рибі.
    <verse number="39" style="v"/>І звелів їм усіх на зеленій траві посадити один біля одного.
    <verse number="40" style="v"/>І розсілись рядами вони, по сто та по п'ятдесят.
    <verse number="41" style="v"/>І Він узяв п'ять хлібів та дві рибі, споглянув на небо, поблагословив, і поламав ті хліби, і дав учням, щоб клали перед ними, і дві рибі на всіх поділив.
    <verse number="42" style="v"/>І всі їли й наїлися!
    <verse number="43" style="v"/>А з кусків позосталих та з риб назбирали дванадцять повних кошів.
    <verse number="44" style="v"/>А тих, хто хліб споживав, було тисяч із п'ять чоловіка!
    <verse number="45" style="v"/>І зараз звелів Своїм учням до човна сідати, і на той бік поплинути до Віфсаїди, раніше Його, поки Сам Він відпустить народ.
    <verse number="46" style="v"/>І Він їх відпустив, та й пішов помолитись на гору.
    <verse number="47" style="v"/>А як вечір настав, човен був серед моря, а Він Сам один на землі.
    <verse number="48" style="v"/>Коли ж Він побачив, як вони веслуванням мордуються, бо вітер їм був супротивний, о четвертій сторожі вночі підійшов Він до них, по морю йдучи, і хотів їх минути.
    <verse number="49" style="v"/>А вони, як побачили, що йде Він по морю, подумали, що то мара, та й стали кричати,
    <verse number="50" style="v"/>бо Його всі побачили та налякались. А Він зараз до них обізвався й сказав їм: Будьте смілі, це Я, не лякайтесь!
    <verse number="51" style="v"/>І ввійшов Він у човен до них, і вітер затих. А вони здивувалися дуже в собі,
    <verse number="52" style="v"/>бо не зрозуміли чуда про хліби, бо серце їхнє було затверділе.
    <verse number="53" style="v"/>Перепливши ж вони, прибули в землю Генісаретську й причалили.
    <verse number="54" style="v"/>І, як вони повиходили з човна, люди зараз пізнали Його,
    <verse number="55" style="v"/>і порозбігались по всій тій околиці, і стали на ложах недужих приносити, де тільки прочули були, що Він є.
    <verse number="56" style="v"/>І куди тільки Він прибував до сіл, чи до міст, чи до осель, клали недужих на майданах, і благали Його, щоб могли доторкнутись хоч краю одежі Його. І хто тільки до Нього доторкувався, той був уздоровлений!
  </para>
  <chapter number="7" style="c"/>
  <para style="p">
    <verse number="1" style="v"/>І зібрались до Нього фарисеї та деякі з книжників, які прибули із Єрусалиму,
    <verse number="2" style="v"/>і побачили, що деякі з учнів Його їли хліб руками нечистими, цебто невмитими.
    <verse number="3" style="v"/>Бо фарисеї й усі юдеї, зберігаючи передання старших, не їдять, як старанно не вимиють рук;
    <verse number="4" style="v"/>а вернувшися з ринку, вони ні їдять, поки не вмиються. Багато є й іншого, що вони прийняли, щоб додержувати: миття чаш, і глеків, і мідяного посуду.
    <verse number="5" style="v"/>І запитали Його фарисеї та книжники: Чому учні Твої не живуть за переданням старших, але хліб споживають руками нечистими?
    <verse number="6" style="v"/>А Він їм відказав: Добре пророкував про вас, лицемірів, Ісая, як написано: Оці люди устами шанують Мене, серце ж їхнє далеко від Мене...
    <verse number="7" style="v"/>Та однак надаремне шанують Мене, бо навчають наук людських заповідей.
    <verse number="8" style="v"/>Занехаявши заповідь Божу, передань людських ви тримаєтесь: обмиваєте глеки та чаші, і багато такого подібного й іншого робите ви.
    <verse number="9" style="v"/>І сказав Він до них: Спритно відкидаєте ви заповідь Божу, аби зберегти своє передання.
    <verse number="10" style="v"/>Бо Мойсей наказав: Шануй батька свого та матір свою, та: Хто злорічить на батька чи матір, нехай смертю помре.
    <verse number="11" style="v"/>А ви кажете: Коли скаже хто батьку чи матері: Корван, чи дар Богові те, чим би ти скористатись від мене хотів,
    <verse number="12" style="v"/>то вже вільно йому не робити нічого для батька чи матері,
    <verse number="13" style="v"/>порушуючи Боже Слово вашим переданням, що його ви самі встановили. І багато такого ви іншого робите.
    <verse number="14" style="v"/>І Він знову покликав народ і промовив до нього: Послухайте Мене всі, і зрозумійте!
    <verse number="15" style="v"/>Немає нічого назовні людини, що, увіходячи в неї, могло б опоганити її; що ж із неї виходить, те людину опоганює.
    <verse number="16" style="v"/>Коли має хто вуха, щоб слухати, нехай слухає!
    <verse number="17" style="v"/>А коли від народу ввійшов Він до дому, тоді учні Його запиталися в Нього про притчу.
    <verse number="18" style="v"/>І Він їм відказав: Чи ж і ви розуміння не маєте? Хіба ж не розумієте ви, що все те, що входить іззовні в людину, не може опоганити її?
    <verse number="19" style="v"/>Бо не входить до серця йому, але до живота, і виходить назовні, очищуючи всяку їжу.
    <verse number="20" style="v"/>А далі сказав Він: Що з людини виходить, те людину опоганює.
    <verse number="21" style="v"/>Бо зсередини, із людського серця виходять лихі думки, розпуста, крадіж, душогубства,
    <verse number="22" style="v"/>перелюби, здирства, лукавства, підступ, безстидства, завидющеє око, богозневага, гордощі, безум.
    <verse number="23" style="v"/>Усе зле це виходить зсередини, і людину опоганює!
    <verse number="24" style="v"/>І встав Він, і звідти пішов у землю тирську й сидонську. І, ввійшовши до дому, Він хотів, щоб ніхто не довідавсь, та не міг утаїтись.
    <verse number="25" style="v"/>Негайно бо жінка одна, якої дочка мала духа нечистого, прочула про Нього, і прийшла, та й припала до ніг Йому.
    <verse number="26" style="v"/>А ця жінка грекиня була, родом сирофінікіянка. Вона стала благати Його, щоб із дочки її демона вигнав.
    <verse number="27" style="v"/>А Він їй сказав: Дай, щоб перше наїлися діти, не годиться бо хліб забирати в дітей, і кинути щенятам!
    <verse number="28" style="v"/>А вона Йому в відповідь каже: Так, Господи! Але навіть щенята їдять під столом від дитячих кришок...
    <verse number="29" style="v"/>І Він їй сказав: За слово оце йди собі, демон вийшов із твоєї дочки!
    <verse number="30" style="v"/>А коли вона в дім свій вернулась, то знайшла, що дочка на постелі лежала, а демон вийшов із неї.
    <verse number="31" style="v"/>І вийшов Він знов із країв тирських і сидонських, і подався шляхом на Сидон над море Галілейське, через околиці Десятимістя.
    <verse number="32" style="v"/>І приводять до Нього глухого немову, і благають Його, щоб руку на нього поклав.
    <verse number="33" style="v"/>І взяв Він його від народу самого, і вклав пальці Свої йому в вуха, і, сплюнувши, доторкнувся його язика.
    <verse number="34" style="v"/>І, на небо споглянувши, Він зідхнув і промовив до нього: Еффата; цебто: Відкрийся!
    <verse number="35" style="v"/>І відкрилися вуха йому, і путо його язика розв'язалось негайно, і він став говорити виразно!
    <verse number="36" style="v"/>А Він їм звелів, щоб нікому цього не розповідали. Та що більше наказував їм, то ще більш розголошували.
    <verse number="37" style="v"/>І дуже всі дивувалися та говорили: Він добре все робить: глухим дає чути, а німим говорити!
  </para>
  <chapter number="8" style="c"/>
  <para style="p">
    <verse number="1" style="v"/>Тими днями, коли було знову багато народу, а їсти не мали чого, покликав Він учнів Своїх та й промовив до них:
    <verse number="2" style="v"/>Жаль мені тих людей, що вже три дні зо Мною знаходяться, та їсти не мають чого.
    <verse number="3" style="v"/>А коли відпущу їх голодних до їхніх домівок, то ослабнуть у дорозі, бо деякі з них поприходили здалека.
    <verse number="4" style="v"/>І відказали Йому Його учні: Звідки зможе хто нагодувати їх хлібом отут у пустині?
    <verse number="5" style="v"/>А Він їх запитав: Скільки маєте хліба? Вони ж повідомили: Семеро.
    <verse number="6" style="v"/>Тоді Він народу звелів на землі посідати. І, взявши семеро хліба, віддавши подяку, Він поламав і дав учням Своїм, щоб роздати. А вони роздавали народові.
    <verse number="7" style="v"/>І мали вони трохи рибок; і Він їх поблагословив, і роздати звелів також їх.
    <verse number="8" style="v"/>І всі їли й наїлися, а з позосталих кусків сім кошів назбирали...
    <verse number="9" style="v"/>А їдців було тисяч з чотири!
    <verse number="10" style="v"/>І всів Він негайно до човна з Своїми учнями, та й прибув до землі Далманутської.
    <verse number="11" style="v"/>І вийшли фарисеї, і почали сперечатися з Ним, і, Його випробовуючи, хотіли від Нього ознаки із неба.
    <verse number="12" style="v"/>А Він тяжко зідхнув у Своїм дусі й промовив: Якої ознаки цей рід вимагає? Поправді кажу вам, що родові цьому ознака не буде дана!
    <verse number="13" style="v"/>І покинув Він їх, усів знову до човна, і на той бік відбув.
    <verse number="14" style="v"/>І забули вони взяти хліба, і крім одного буханця, у човні не мали з собою нічого.
    <verse number="15" style="v"/>А Він їм наказував та говорив: Стережіться уважливо фарисейської розчини й розчини Іродової!
    <verse number="16" style="v"/>Вони ж міркували й казали один до одного, що хліба не мають вони.
    <verse number="17" style="v"/>А Ісус, знавши те, промовляє до них: Чого ви міркуєте, що хліба не маєте? Чи ви ще не знаєте й не розумієте? Чи ще маєте серце своє затверділим?
    <verse number="18" style="v"/>Мавши очі не бачите, і мавши вуха не чуєте? І не пам'ятаєте,
    <verse number="19" style="v"/>коли п'ять хлібів Я ламав на п'ять тисяч, скільки повних кошів із кусків ви зібрали? Вони кажуть до Нього: Дванадцять.
    <verse number="20" style="v"/>А як сім на чотири тисячі, скільки кошиків повних з кусків ви зібрали? І відказують: Сім.
    <verse number="21" style="v"/>І сказав Він до них: Ви ще не розумієте?...
    <verse number="22" style="v"/>І приходять вони в Віфсаїду. І приводять до Нього сліпого, і благають Його, щоб доторкнувся до нього.
    <verse number="23" style="v"/>І взяв Він сліпого за руку, та й вивів його за село. І послинивши очі йому, поклав руки на нього, і питався його, чи що бачить.
    <verse number="24" style="v"/>І, зиркнувши, сказав той: Я бачу людей, які ходять, немов би дерева...
    <verse number="25" style="v"/>Потім знов Він поклав Свої руки на очі йому, і прозрів той, і одужав, і виразно став бачити все!
    <verse number="26" style="v"/>І послав Він додому його й наказав: До села й не заходь, і нікому в селі не розповідай!
    <verse number="27" style="v"/>Потому пішов Ісус й учні Його до сіл Кесарії Пилипової, а в дорозі питав Своїх учнів, говорячи їм: За кого Мене люди вважають?
    <verse number="28" style="v"/>Вони ж відповіли Йому, кажучи: За Івана Христителя, другі за Іллю, а інші за одного з пророків.
    <verse number="29" style="v"/>І Він запитав їх: А ви за кого Мене маєте? Петро Йому в відповідь каже: Ти Христос!
    <verse number="30" style="v"/>І Він заборонив їм, щоб нікому про Нього вони не казали!
    <verse number="31" style="v"/>І почав їх навчати, що Синові Людському треба багато страждати, і Його відцураються старші, і первосвященики, і книжники, і Він буде вбитий, але третього дня Він воскресне.
    <verse number="32" style="v"/>І те слово казав Він відкрито. А Петро узяв набік Його, і Йому став перечити.
    <verse number="33" style="v"/>А Він обернувся й поглянув на учнів Своїх, та й Петру докорив і сказав: Відступись, сатано, від Мене, бо думаєш ти не про Боже, а про людське!
    <verse number="34" style="v"/>І Він покликав народ із Своїми учнями, та й промовив до них: Коли хоче хто йти вслід за Мною, хай зречеться самого себе, і хай візьме свого хреста та й за Мною йде!
    <verse number="35" style="v"/>Бо хто хоче душу свою зберегти, той погубить її, а хто згубить душу свою ради Мене та Євангелії, той її збереже.
    <verse number="36" style="v"/>Яка ж користь людині, що здобуде ввесь світ, але душу свою занапастить?
    <verse number="37" style="v"/>Або що назамін дасть людина за душу свою?
    <verse number="38" style="v"/>Бо хто буде Мене та Моєї науки соромитися в роді цім перелюбнім та грішнім, того посоромиться також Син Людський, як прийде у славі Свого Отця з Анголами святими.
  </para>
  <chapter number="9" style="c"/>
  <para style="p">
    <verse number="1" style="v"/>І сказав Він до них: Поправді кажу вам, що деякі з тут-о приявних не скуштують смерти, аж поки не бачитимуть Царства Божого, що прийшло воно в силі.
    <verse number="2" style="v"/>А через шість день забирає Ісус Петра, і Якова, і Івана, та й веде їх осібно на гору високу самих. І Він переобразивсь перед ними.
    <verse number="3" style="v"/>І стала одежа Його осяйна, дуже біла, як сніг, якої білильник не зміг би так вибілити на землі!
    <verse number="4" style="v"/>І з'явивсь їм Ілля та Мойсей, і розмовляли з Ісусом.
    <verse number="5" style="v"/>І озвався Петро та й сказав до Ісуса: Учителю, добре бути нам тут! Поставмо ж собі три шатрі: для Тебе одне, і одне для Мойсея, і одне для Іллі...
    <verse number="6" style="v"/>Бо не знав, що казати, бо були перелякані.
    <verse number="7" style="v"/>Та хмара ось їх заслонила, і голос почувся із хмари: Це Син Мій Улюблений, Його слухайтеся!
    <verse number="8" style="v"/>І зараз, звівши очі свої, вони вже нікого з собою не бачили, крім Самого Ісуса.
    <verse number="9" style="v"/>А коли з гори сходили, Він їм наказав, щоб нікому того не казали, що бачили, аж поки Син Людський із мертвих воскресне.
    <verse number="10" style="v"/>І вони заховали те слово в собі, сперечаючися, що то є: воскреснути з мертвих.
    <verse number="11" style="v"/>І вони запитали Його та сказали: Що це книжники кажуть, ніби треба Іллі перш прийти?
    <verse number="12" style="v"/>А Він відказав їм: Тож Ілля, коли прийде попереду, усе приготує. Та як же про Людського Сина написано, що мусить багато Він витерпіти, і буде зневажений?
    <verse number="13" style="v"/>Але вам кажу, що й Ілля був прийшов, та зробили йому, що тільки хотіли, як про нього написано...
    <verse number="14" style="v"/>А коли повернулись до учнів, коло них вони вгледіли безліч народу та книжників, що сперечалися з ними.
    <verse number="15" style="v"/>І негайно ввесь натовп, як побачив Його, сполохнувся із дива, і назустріч побіг, і став вітати Його.
    <verse number="16" style="v"/>І запитався Він їх: Про що сперечаєтесь з ними?
    <verse number="17" style="v"/>І Йому відповів один із натовпу: Учителю, привів я до Тебе ось сина свого, що духа німого він має.
    <verse number="18" style="v"/>А як він де схопить його, то об землю кидає ним, і він піну пускає й зубами скрегоче та сохне. Я казав Твоїм учням, щоб прогнали його, та вони не змогли.
    <verse number="19" style="v"/>А Він їм у відповідь каже: О, роде невірний, доки буду Я з вами? Доки вас Я терпітиму? Приведіть до Мене його!
    <verse number="20" style="v"/>І до Нього того привели. І як тільки побачив Його, то дух зараз затряс ним. А той, повалившись на землю, став качатися та заливатися піною...
    <verse number="21" style="v"/>І Він запитав його батька: Як давно йому сталося це? Той сказав: Із дитинства.
    <verse number="22" style="v"/>І почасту кидав він ним і в огонь, і до води, щоб його погубити. Але коли можеш що Ти, то змилуйсь над нами, і нам поможи!
    <verse number="23" style="v"/>Ісус же йому відказав: Щодо того твого коли можеш, то тому, хто вірує, все можливе!
    <verse number="24" style="v"/>Зараз батько хлоп'яти з слізьми закричав і сказав: Вірую, Господи, поможи недовірству моєму!
    <verse number="25" style="v"/>А Ісус, як побачив, що натовп збігається, то нечистому духові заказав, і сказав йому: Душе німий і глухий, тобі Я наказую: вийди з нього, і більше у нього не входь!
    <verse number="26" style="v"/>І, закричавши та міцно затрясши, той вийшов. І він став, немов мертвий, аж багато-хто стали казати, що помер він...
    <verse number="27" style="v"/>А Ісус узяв за руку його та й підвів його, і той устав.
    <verse number="28" style="v"/>Коли ж Він до дому прийшов, то учні питали Його самотою: Чому ми не могли його вигнати?
    <verse number="29" style="v"/>А Він їм сказав: Цей рід не виходить інакше, як тільки від молитви та посту.
    <verse number="30" style="v"/>І вони вийшли звідти, і проходили по Галілеї. А Він не хотів, щоб довідався хто.
    <verse number="31" style="v"/>Бо Він Своїх учнів навчав і казав їм: Людський Син буде виданий людям до рук, і вони Його вб'ють, але вбитий, воскресне Він третього дня!
    <verse number="32" style="v"/>Вони ж не зрозуміли цього слова, та боялись Його запитати.
    <verse number="33" style="v"/>І прибули вони в Капернаум. А як був Він у домі, то їх запитав: Про що міркували в дорозі?
    <verse number="34" style="v"/>І мовчали вони, сперечалися бо проміж себе в дорозі, хто найбільший.
    <verse number="35" style="v"/>А як сів, то покликав Він Дванадцятьох, і промовив до них: Коли хто бути першим бажає, нехай буде найменшим із усіх і слуга всім!
    <verse number="36" style="v"/>І взяв Він дитину, і поставив її серед них. І, обнявши її, Він промовив до них:
    <verse number="37" style="v"/>Коли хто в Ім'я Моє прийме одне з дітей таких, той приймає Мене. Хто ж приймає Мене, не Мене він приймає, а Того, Хто послав Мене!
    <verse number="38" style="v"/>Обізвався до нього Іван: Учителю, ми бачили одного чоловіка, який з нами не ходить, що виганяє Ім'ям Твоїм демонів; і ми заборонили йому, бо він із нами не ходить.
    <verse number="39" style="v"/>А Ісус відказав: Не забороняйте йому, бо немає такого, що Ім'ям Моїм чудо зробив би, і зміг би небаром лихословити Мене.
    <verse number="40" style="v"/>Хто бо не супроти нас, той за нас!
    <verse number="41" style="v"/>І коли хто напоїть вас кухлем води в Ім'я Моє ради того, що ви Христові, поправді кажу вам: той не згубить своєї нагороди!
    <verse number="42" style="v"/>Хто ж спокусить одного з малих цих, що вірять, то краще б такому було, коли б жорно млинове на шию йому почепити, та й кинути в море!
    <verse number="43" style="v"/>І коли рука твоя спокушає тебе, відітни її: краще тобі ввійти до життя одноруким, ніж з обома руками ввійти до геєнни, до огню невгасимого,
    <verse number="44" style="v"/>де їхній червяк не вмирає, і не гасне огонь.
    <verse number="45" style="v"/>І коли нога твоя спокушає тебе, відітни її: краще тобі ввійти до життя одноногим, ніж з обома ногами бути вкиненому до геєнни, до огню невгасимого,
    <verse number="46" style="v"/>де їхній червяк не вмирає, і не гасне огонь.
    <verse number="47" style="v"/>І коли твоє око тебе спокушає, вибери його: краще тобі однооким ввійти в Царство Боже, ніж з обома очима бути вкиненому до геєнни огненної,
    <verse number="48" style="v"/>де їхній червяк не вмирає, і не гасне огонь!
    <verse number="49" style="v"/>Бо посолиться кожен огнем, і кожна жертва посолиться сіллю.
    <verse number="50" style="v"/>Сіль добра річ. Коли ж сіль несолоною стане, чим поправити її? Майте сіль у собі, майте й мир між собою!
  </para>
  <chapter number="10" style="c"/>
  <para style="p">
    <verse number="1" style="v"/>І, вийшовши звідти, Він приходить у землю Юдейську, на той бік Йордану. І знову зібралися юрби до Нього, і знов Він навчав їх, звичаєм Своїм.
    <verse number="2" style="v"/>І підійшли фарисеї й спитали, Його випробовуючи: Чи дозволено чоловікові дружину свою відпустити?
    <verse number="3" style="v"/>А Він відповів і сказав їм: Що Мойсей заповів вам?
    <verse number="4" style="v"/>Вони ж відказали: Мойсей заповів написати листа розводового, та й відпустити.
    <verse number="5" style="v"/>Ісус же промовив до них: То за ваше жорстокосердя він вам написав оцю заповідь.
    <verse number="6" style="v"/>Бог же з початку творіння створив чоловіком і жінкою їх.
    <verse number="7" style="v"/>Покине тому чоловік свого батька та матір,
    <verse number="8" style="v"/>і стануть обоє вони одним тілом, тим то немає вже двох, але одне тіло.
    <verse number="9" style="v"/>Тож, що Бог спарував, людина нехай не розлучує!
    <verse number="10" style="v"/>А вдома про це учні знов запитали Його.
    <verse number="11" style="v"/>І Він їм відказав: Хто дружину відпустить свою, та й одружиться з іншою, той чинить перелюб із нею.
    <verse number="12" style="v"/>І коли дружина покине свого чоловіка, і вийде заміж за іншого, то чинить перелюб вона.
    <verse number="13" style="v"/>Тоді поприносили діток до Нього, щоб Він доторкнувся до них, учні ж їм докоряли.
    <verse number="14" style="v"/>А коли спостеріг це Ісус, то обурився, та й промовив до них: Пустіть діток до Мене приходити, і не бороніть їм, бо таких Царство Боже!
    <verse number="15" style="v"/>Поправді кажу вам: Хто Божого Царства не прийме, немов те дитя, той у нього не ввійде.
    <verse number="16" style="v"/>І Він їх пригорнув, і поблагословив, на них руки поклавши.
    <verse number="17" style="v"/>І коли вирушав Він у путь, то швидко наблизивсь один, упав перед Ним на коліна, і спитався Його: Учителю Добрий, що робити мені, щоб вічне життя вспадкувати?
    <verse number="18" style="v"/>Ісус же йому відказав: Чого звеш Мене Добрим? Ніхто не є Добрий, крім Бога Самого.
    <verse number="19" style="v"/>Знаєш заповіді: Не вбивай, не чини перелюбу, не кради, не свідкуй неправдиво, не кривди, шануй свого батька та матір.
    <verse number="20" style="v"/>А він відказав Йому: Учителю, це все виконав я ще змалку.
    <verse number="21" style="v"/>Ісус же поглянув на нього з любов'ю, і промовив йому: Одного бракує тобі: іди, розпродай, що маєш, та вбогим роздай, і матимеш скарб ти на небі! Потому приходь та й іди вслід за Мною, узявши хреста.
    <verse number="22" style="v"/>А він засмутився тим словом, і пішов, зажурившись, бо великі маєтки він мав!
    <verse number="23" style="v"/>І поглянув довкола Ісус, та й сказав Своїм учням: Як тяжко отим, хто має багатство, увійти в Царство Боже!
    <verse number="24" style="v"/>І учні жахнулись від слів Його. А Ісус знов у відповідь каже до них: Мої діти, як тяжко отим, хто надію кладе на багатство, увійти в Царство Боже!
    <verse number="25" style="v"/>Верблюдові легше пройти через голчине вушко, ніж багатому в Божеє Царство ввійти!
    <verse number="26" style="v"/>А вони здивувалися дуже, і казали один до одного: Хто ж тоді може спастися?
    <verse number="27" style="v"/>Ісус же поглянув на них і промовив: Неможливе це людям, а не Богові. Бо для Бога можливе все!
    <verse number="28" style="v"/>А Петро став казати Йому: От усе ми покинули, та й пішли за Тобою слідом.
    <verse number="29" style="v"/>Ісус відказав: Поправді кажу вам: Немає такого, щоб дім полишив, чи братів, чи сестер, або матір, чи батька, або діти, чи поля ради Мене та ради Євангелії,
    <verse number="30" style="v"/>і не одержав би в сто раз більше тепер, цього часу, серед переслідувань, домів, і братів, і сестер, і матерів, і дітей, і піль, а в віці наступному вічне життя.
    <verse number="31" style="v"/>І багато-хто з перших стануть останніми, а останні першими.
    <verse number="32" style="v"/>Були ж у дорозі вони, простуючи в Єрусалим. А Ісус ішов попереду них, аж дуже вони дивувались, а ті, що йшли вслід за Ним, боялись. І, взявши знов Дванадцятьох, почав їм розповідати, що з Ним статися має:
    <verse number="33" style="v"/>Оце в Єрусалим ми йдемо, і первосвященикам і книжникам виданий буде Син Людський, і засудять на смерть Його, і поганам Його видадуть,
    <verse number="34" style="v"/>і насміхатися будуть із Нього, і будуть плювати на Нього, і будуть Його бичувати, і вб'ють, але третього дня Він воскресне!
    <verse number="35" style="v"/>І підходять до Нього Яків та Іван, сини Зеведеєві, та й кажуть Йому: Учителю, ми хочемо, щоб Ти зробив нам, про що будемо просити Тебе.
    <verse number="36" style="v"/>А Він їх поспитав: Чого ж хочете, щоб Я вам зробив?
    <verse number="37" style="v"/>Вони ж відказали Йому: Дай нам, щоб у славі Твоїй ми сиділи праворуч від Тебе один, і ліворуч один!
    <verse number="38" style="v"/>А Ісус відказав їм: Не знаєте, чого просите. Чи ж можете ви пити чашу, що Я її п'ю, і христитися хрищенням, що Я ним хрищуся?
    <verse number="39" style="v"/>Вони відказали Йому: Можемо. А Ісус їм сказав: Чашу, що Я її п'ю, ви питимете, і хрищенням, що Я ним хрищусь, ви охриститеся.
    <verse number="40" style="v"/>А сидіти праворуч Мене та ліворуч не Моє це давати, а кому уготовано.
    <verse number="41" style="v"/>Як почули ж це Десятеро, то обурились на Якова та на Івана.
    <verse number="42" style="v"/>А Ісус їх покликав, і промовив до них: Ви знаєте, що ті, що вважають себе за князів у народів, панують над ними, а їхні вельможі їх тиснуть.
    <verse number="43" style="v"/>Не так буде між вами, але хто з вас великим бути хоче, нехай буде він вам за слугу.
    <verse number="44" style="v"/>А хто з вас бути першим бажає, нехай буде всім за раба.
    <verse number="45" style="v"/>Бо Син Людський прийшов не на те, щоб служили Йому, але щоб послужити, і душу Свою дати на викуп за багатьох.
    <verse number="46" style="v"/>І приходять вони в Єрихон. А коли з Єрихону виходив Він разом із Своїми учнями й з безліччю люду, сидів і просив при дорозі сліпий Вартимей, син Тимеїв.
    <verse number="47" style="v"/>І, прочувши, що то Ісус Назарянин, почав кликати та говорити: Сину Давидів, Ісусе, змилуйся надо мною!
    <verse number="48" style="v"/>І сварились на нього багато-хто, щоб мовчав, а він іще більше кричав: Сину Давидів, змилуйся надо мною!
    <verse number="49" style="v"/>І спинився Ісус та й сказав: Покличте його! І кличуть сліпого та й кажуть йому: Будь бадьорий, устань, Він кличе тебе.
    <verse number="50" style="v"/>А той скинув плаща свого, і скочив із місця, і прибіг до Ісуса.
    <verse number="51" style="v"/>А Ісус відповів і сказав йому: Що ти хочеш, щоб зробив Я тобі? Сліпий же Йому відказав: Учителю, нехай я прозрю!
    <verse number="52" style="v"/>Ісус же до нього промовив: Іди, твоя віра спасла тебе! І той зараз прозрів, і пішов за Ісусом дорогою.
  </para>
  <chapter number="11" style="c"/>
  <para style="p">
    <verse number="1" style="v"/>І коли вони наблизились до Єрусалиму, до Вітфагії й Віфанії, на Оливній горі, тоді Він посилає двох учнів Своїх,
    <verse number="2" style="v"/>і каже до них: Ідіть у село, яке перед вами, і, входячи в нього, ви знайдете зараз прив'язане осля, що на нього ніхто ще з людей не сідав. Відв'яжіть його, і приведіть.
    <verse number="3" style="v"/>Коли ж скаже хто вам: Що це ви робите? відкажіть: Господь потребує його, і відішле його сюди зараз.
    <verse number="4" style="v"/>І вони відійшли, і знайшли те осля, що прив'язане коло воріт ізнадвору було при дорозі, і відв'язали його.
    <verse number="5" style="v"/>А деякі з тих, що стояли там, сказали до них: Що ви робите? Пощо осля ви відв'язуєте?
    <verse number="6" style="v"/>Вони ж їм відказали, як звелів їм Ісус, і відпущено їх.
    <verse number="7" style="v"/>І вони привели до Ісуса осля, і поклали на нього плащі свої, а Він сів на нього.
    <verse number="8" style="v"/>Багато ж народу стелили одежу свою по дорозі, а інші стелили дорогою зелень, натяту в полях.
    <verse number="9" style="v"/>А ті, що йшли перед Ним і позаду, викрикували: Осанна! Благословенний, хто йде у Господнє Ім'я!
    <verse number="10" style="v"/>Благословенне Царство, що надходить, Отця нашого Давида! Осанна на висоті!
    <verse number="11" style="v"/>Потому ввійшов Він до Єрусалиму, і в храм. А оглянувши все, як година вже пізня була, Він пішов у Віфанію з Дванадцятьма.
    <verse number="12" style="v"/>А назавтра, коли вони вийшли з Віфанії, Він зголоднів був.
    <verse number="13" style="v"/>І, побачивши здалека фіґове дерево, вкрите листями, Він підійшов, чи не знайде на ньому чого. І, прийшовши до нього, не знайшов нічого, крім листя самого, не пора бо на фіґи була.
    <verse number="14" style="v"/>І озвався Ісус і промовив до нього: Щоб більше ніхто твого плоду не з'їв аж повіки! А учні Його все те чули.
    <verse number="15" style="v"/>І прийшли вони в Єрусалим. А як Він у храм увійшов, то став виганяти продавців і покупців у храмі, і поперевертав столи грошомінам та ослони продавцям голубів.
    <verse number="16" style="v"/>І Він не дозволяв, щоб хто річ яку носив через храм.
    <verse number="17" style="v"/>І Він їх навчав і казав їм: Хіба не написано: Дім Мій буде домом молитви в народів усіх, ви ж із нього зробили печеру розбійників!
    <verse number="18" style="v"/>І почули це первосвященики й книжники, і шукали, як Його погубити, бо боялись Його, увесь бо народ дивувався науці Його.
    <verse number="19" style="v"/>А як пізно ставало, вони поза місто виходили.
    <verse number="20" style="v"/>А проходячи вранці, побачили фіґове дерево, усохле від кореня.
    <verse number="21" style="v"/>І, згадавши Петро, говорить Йому: Учителю, глянь фіґове дерево, що прокляв Ти, усохло!
    <verse number="22" style="v"/>А Ісус їм у відповідь каже: Майте віру Божу!
    <verse number="23" style="v"/>Поправді кажу вам: Як хто скаже горі цій: Порушся та й кинься до моря, і не матиме сумніву в серці своїм, але матиме віру, що станеться так, як говорить, то буде йому!
    <verse number="24" style="v"/>Через це говорю вам: Усе, чого ви в молитві попросите, вірте, що одержите, і сповниться вам.
    <verse number="25" style="v"/>І коли стоїте на молитві, то прощайте, як маєте що проти кого, щоб і Отець ваш Небесний пробачив вам прогріхи ваші.
    <verse number="26" style="v"/>Коли ж не прощаєте ви, то й Отець ваш Небесний не простить вам прогріхів ваших.
    <verse number="27" style="v"/>І знову прийшли вони в Єрусалим. Коли ж Він у храмі ходив, поприходили первосвященики й книжники, і старшини до Нього,
    <verse number="28" style="v"/>і сказали Йому: Якою Ти владою все оце чиниш? І хто Тобі владу цю дав, щоб Ти це робив?
    <verse number="29" style="v"/>А Ісус відказав їм: Запитаю й Я вас одне слово, і відповідайте Мені, то й Я відкажу вам, якою Я владою це все чиню.
    <verse number="30" style="v"/>Іванове хрищення з неба було, чи від людей? Відповідайте Мені!
    <verse number="31" style="v"/>Вони ж міркували собі й говорили: Коли скажемо: Із неба, відкаже: Чого ж ви йому не повірили?
    <verse number="32" style="v"/>А як скажемо: Від людей, то боялись народу, бо всі вважали, що Іван був поправді пророк.
    <verse number="33" style="v"/>І сказали Ісусові в відповідь: Не знаємо... А Ісус їм відказує: То й Я не скажу вам, якою Я владою це все чиню.
  </para>
  <chapter number="12" style="c"/>
  <para style="p">
    <verse number="1" style="v"/>І почав Він у притчах до них промовляти: Насадив був один чоловік виноградника, муром обгородив, видовбав у ньому чавило, башту поставив, і віддав його винарям, та й пішов.
    <verse number="2" style="v"/>А певного часу послав він раба до своїх винарів, щоб прийняти частину плоду з виноградника в тих винарів.
    <verse number="3" style="v"/>Та вони схопили його та й побили, і відіслали ні з чим.
    <verse number="4" style="v"/>І знову послав він до них раба іншого, та й того вони зранили в голову та зневажили.
    <verse number="5" style="v"/>Тоді вислав він іншого, і того вони вбили. І багатьох іще інших, набили одних, а одних повбивали.
    <verse number="6" style="v"/>І він мав ще одного, сина улюбленого. Наостанок послав і того він до них і сказав: Посоромляться сина мого!
    <verse number="7" style="v"/>А ті винарі міркували собі: Це спадкоємець; ходім, замордуймо його, і нашою спадщина буде!
    <verse number="8" style="v"/>І вони схопили його та й убили, і викинули його за виноградник...
    <verse number="9" style="v"/>Отож, що пан виноградника зробить? Він прибуде та й вигубить тих винарів, і віддасть виноградника іншим.
    <verse number="10" style="v"/>Чи ви не читали в Писанні: Камінь, що його будівничі відкинули, той наріжним став каменем!
    <verse number="11" style="v"/>Від Господа сталося це, і дивне воно в очах наших.
    <verse number="12" style="v"/>І шукали Його, щоб схопити, але побоялись народу. Бо вони зрозуміли, що про них Він цю притчу сказав. І, лишивши Його, відійшли.
    <verse number="13" style="v"/>І вони вислали деяких із фарисеїв та іродіянів до Нього, щоб зловити на слові Його.
    <verse number="14" style="v"/>Ті ж прийшли та й говорять Йому: Учителю, знаємо ми, що Ти справедливий, і не зважаєш зовсім ні на кого, бо на людське обличчя не дивишся, а наставляєш на Божу дорогу правдиво. Чи годиться давати податок для кесаря, чи ні? Давати нам, чи не давати?
    <verse number="15" style="v"/>А Ісус, знавши їх лицемірство, сказав їм: Чого ви Мене випробовуєте? Принесіть Мені гріш податковий, щоб бачити.
    <verse number="16" style="v"/>І принесли вони. А Він каже до них: Чий це образ і напис? Ті ж Йому відказали: Кесарів.
    <verse number="17" style="v"/>Ісус тоді каже в відповідь їм: Віддайте кесареве кесареві, а Богові Боже! І дивувалися з Нього вони...
    <verse number="18" style="v"/>І прийшли до Нього ті саддукеї, що твердять, ніби нема воскресення, і запитали Його та сказали:
    <verse number="19" style="v"/>Учителю, Мойсей написав нам: Як помре кому брат, і полишить дружину, а дитини не лишить, то нехай його брат візьме дружину його, та й відновить насіння для брата свого.
    <verse number="20" style="v"/>Було сім братів. І перший взяв дружину й умер, не лишивши дітей.
    <verse number="21" style="v"/>Другий теж її взяв та й помер, і він не лишив дітей. Так само і третій.
    <verse number="22" style="v"/>І всі семеро не полишили дітей. А по всіх вмерла й жінка.
    <verse number="23" style="v"/>А в воскресенні, як воскреснуть вони, то котрому із них вона дружиною буде? Бо семеро мали за дружину її.
    <verse number="24" style="v"/>Ісус їм відказав: Чи ви не тому помиляєтесь, що не знаєте ані Писання, ані Божої сили?
    <verse number="25" style="v"/>Бо як із мертвих воскреснуть, то не будуть женитись, ані заміж виходити, але будуть, немов Анголи ті на небі.
    <verse number="26" style="v"/>Щождо мертвих, що воскреснуть, чи ж ви не читали в Мойсеєвій книзі, як при кущі сказав йому Бог, промовляючи: Я Бог Авраамів, і Бог Ісаків, і Бог Яковів,
    <verse number="27" style="v"/>Бо Він є Бог не мертвих, а живих! Тим то ви помиляєтесь дуже.
    <verse number="28" style="v"/>А один із тих книжників, що чув, як вони сперечались, та бачив, як добре Він відповідав їм, приступив та й спитався Його: Котра заповідь перша з усіх?
    <verse number="29" style="v"/>Ісус відповів: Перша: Слухай, Ізраїлю: наш Господь Бог Бог єдиний.
    <verse number="30" style="v"/>І: Люби Господа, Бога свого, усім серцем своїм, і всією душею своєю, і всім своїм розумом, і з цілої сили своєї! Це заповідь перша!
    <verse number="31" style="v"/>А друга однакова з нею: Люби свого ближнього, як самого себе! Нема іншої більшої заповіді над оці!
    <verse number="32" style="v"/>І сказав Йому книжник: Добре, Учителю! Ти поправді сказав, що Один Він, і нема іншого, окрім Нього,
    <verse number="33" style="v"/>і що Любити Його всім серцем, і всім розумом, і всією душею, і з цілої сили, і що Любити свого ближнього, як самого себе, це важливіше за всі цілопалення й жертви!
    <verse number="34" style="v"/>Ісус же, побачивши, що розумно той відповідь дав, промовив до нього: Ти недалеко від Божого Царства! І ніхто не насмілювався вже питати Його.
    <verse number="35" style="v"/>Потому Ісус відповів і промовив, у храмі навчаючи: Як то книжники кажуть, що ніби Христос син Давидів?
    <verse number="36" style="v"/>Адже той Давид Святим Духом сказав: Промовив Господь Господеві моєму: сядь праворуч Мене, доки не покладу Я Твоїх ворогів підніжком ногам Твоїм!
    <verse number="37" style="v"/>Сам Давид Його Господом зве, як же Він йому син? І багато людей залюбки Його слухали.
    <verse number="38" style="v"/>Він же казав у науці Своїй: Стережіться тих книжників, що люблять у довгих одежах проходжуватись, і привіти на ринках,
    <verse number="39" style="v"/>і перші лавки в синагогах, і перші місця на прийняттях,
    <verse number="40" style="v"/>що вдовині хати поїдають, і моляться довго напоказ, вони тяжче осудження приймуть!
    <verse number="41" style="v"/>І сів Він навпроти скарбниці, і дививсь, як народ мідяки до скарбниці вкидає. І багато заможних укидали багато.
    <verse number="42" style="v"/>І підійшла одна вбога вдовиця, і поклала дві лепті, цебто гріш.
    <verse number="43" style="v"/>І покликав Він учнів Своїх та й промовив до них: Поправді кажу вам, що ця вбога вдовиця поклала найбільше за всіх, хто клав у скарбницю.
    <verse number="44" style="v"/>Бо всі клали від лишка свого, а вона поклала з убозтва свого все, що мала, свій прожиток увесь...
  </para>
  <chapter number="13" style="c"/>
  <para style="p">
    <verse number="1" style="v"/>І коли Він виходив із храму, говорить Йому один із учнів Його: Подивися, Учителю яке то каміння та що за будівлі!
    <verse number="2" style="v"/>Ісус же до нього сказав: Чи ти бачиш великі будинки оці? Не залишиться тут навіть камінь на камені, який не зруйнується!
    <verse number="3" style="v"/>Коли ж Він сидів на Оливній горі, проти храму, питали Його насамоті Петро, і Яків, і Іван, і Андрій:
    <verse number="4" style="v"/>Скажи нам, коли станеться це? І яка буде ознака, коли все те виконатись має?
    <verse number="5" style="v"/>Ісус же почав промовляти до них: Стережіться, щоб вас хто не звів.
    <verse number="6" style="v"/>Бо багато-хто прийдуть в Ім'я Моє, кажучи: Це Я. І зведуть багатьох.
    <verse number="7" style="v"/>І як про війни почуєте ви, і про воєнні чутки, не лякайтесь, бо статись належить тому. Та це ще не кінець.
    <verse number="8" style="v"/>Бо повстане народ на народ, і царство на царство, будуть землетруси місцями, буде голод. Це початок терпінь породільних.
    <verse number="9" style="v"/>Пильнуйте ж самі, бо вас на суди видаватимуть, і бичуватимуть вас у синагогах, і поведуть до правителів та до царів ради Мене, на свідчення їм.
    <verse number="10" style="v"/>Але перше Євангелія мусить бути народам усім проповідувана.
    <verse number="11" style="v"/>Коли ж видадуть вас і поведуть, не турбуйтеся заздалегідь, що вам говорити, а що дане вам буде тієї години, то те говоріть: бо не ви промовлятимете, але Дух Святий.
    <verse number="12" style="v"/>І видасть на смерть брата брат, а батько дитину. І діти повстануть навпроти батьків, і їм смерть заподіють.
    <verse number="13" style="v"/>І за Ім'я Моє будуть усі вас ненавидіти. А хто витерпить аж до кінця, той буде спасений!
    <verse number="14" style="v"/>Коли ж ви побачите ту гидоту спустошення, що про неї звіщав пророк Даниїл, що вона залягла, де не слід, хто читає, нехай розуміє, тоді ті, хто в Юдеї, нехай в гори втікають.
    <verse number="15" style="v"/>І хто на покрівлі, нехай той не сходить, і нехай не входить узяти щось із дому свого.
    <verse number="16" style="v"/>І хто на полі, хай назад не вертається взяти одежу свою.
    <verse number="17" style="v"/>Горе ж вагітним і тим, хто годує грудьми, у ті дні!
    <verse number="18" style="v"/>Моліться ж, щоб не трапилося це зимою!
    <verse number="19" style="v"/>Будуть бо ті дні такою скорботою, що її не було з первопочину світу, що його Бог створив, аж досі, і не буде.
    <verse number="20" style="v"/>І коли б Господь не вкоротив був тих днів, не спаслася б ніяка людина; але ради вибраних, кого вибрав, укоротив Він ті дні.
    <verse number="21" style="v"/>Тоді ж, як хто скаже до вас: Ото, Христос тут, Ото там, не йміть віри.
    <verse number="22" style="v"/>Бо повстануть христи неправдиві, і неправдиві пророки, і будуть чинити ознаки та чуда, щоб спокусити, як можна, і вибраних.
    <verse number="23" style="v"/>Але ви стережіться! Я сказав вам усе наперед.
    <verse number="24" style="v"/>Але за тих днів, по скорботі отій, сонце затьмиться, і місяць не дасть свого світла.
    <verse number="25" style="v"/>і зорі спадатимуть з неба, і сили небесні порушаться...
    <verse number="26" style="v"/>І побачать тоді Сина Людського, що йтиме на хмарах із великою потугою й славою.
    <verse number="27" style="v"/>І тоді Він пошле Анголів і зберуть Його вибраних від вітрів чотирьох, від краю землі до край-неба.
    <verse number="28" style="v"/>Від дерева ж фіґового навчіться прикладу: коли віття його вже розпукується, і кинеться листя, то знаєте, що близько літо.
    <verse number="29" style="v"/>Так і ви: коли тільки побачите, що діється це, то знайте, що близько, під дверима.
    <verse number="30" style="v"/>Поправді кажу вам: не перейде цей рід, аж усе оце станеться!
    <verse number="31" style="v"/>Небо й земля проминуться, але не минуться слова Мої!
    <verse number="32" style="v"/>Про день же той чи про годину не знає ніхто: ні Анголи на небі, ні Син, тільки Отець.
    <verse number="33" style="v"/>Уважайте, чувайте й моліться: бо не знаєте, коли час той настане!
    <verse number="34" style="v"/>Як той чоловік, що від'їхав, і залишив свій дім, і дав рабам своїм владу й кожному працю свою, а воротареві звелів пильнувати.
    <verse number="35" style="v"/>Тож пильнуйте, не знаєте бо, коли прийде пан дому: увечорі, чи опівночі, чи як півні співатимуть, чи ранком.
    <verse number="36" style="v"/>Щоб вас не застав, що спите, коли вернеться він несподівано.
    <verse number="37" style="v"/>А що вам Я кажу, те всім Я кажу: Пильнуйте!
  </para>
  <chapter number="14" style="c"/>
  <para style="p">
    <verse number="1" style="v"/>За два ж дні була Пасха й Опрісноки. А первосвященики й книжники стали шукати, як би підступом взяти Його та забити.
    <verse number="2" style="v"/>Вони говорили: Та не в свято, щоб бува колотнеча в народі не сталась.
    <verse number="3" style="v"/>Коли ж Ісус був у Віфанії, у домі Симона, на проказу слабого, і сидів при столі, підійшла одна жінка, алябастрову пляшечку маючи щирого нардового дуже цінного мира. І розбила вона алябастрову пляшечку, і вилила миро на голову Йому!
    <verse number="4" style="v"/>А дехто обурювались між собою й казали: Нащо таке марнотратство на миро?
    <verse number="5" style="v"/>Бо можна було б це миро продати більше, як за три сотні динаріїв, і вбогим роздати. І нарікали на неї.
    <verse number="6" style="v"/>Ісус же сказав: Залишіть її! Чого прикрість їй робите? Вона добрий учинок зробила Мені.
    <verse number="7" style="v"/>Бо вбогих ви маєте завжди з собою, і коли схочете, можете їм робити добро, Мене ж не постійно ви маєте.
    <verse number="8" style="v"/>Що могла, те зробила вона: заздалегідь намастила Моє тіло на похорон...
    <verse number="9" style="v"/>Поправді кажу вам: де тільки ця Євангелія проповідувана буде в цілому світі, на пам'ятку їй буде сказане й те, що зробила вона!
    <verse number="10" style="v"/>Юда ж Іскаріотський, один із Дванадцятьох, подався до первосвящеників, щоб їм Його видати.
    <verse number="11" style="v"/>А вони, як почули, зраділи, і обіцяли йому срібняків за те дати. І він став вишукувати, як би слушного часу їм видати Його.
    <verse number="12" style="v"/>А першого дня Опрісноків, коли пасху приношено в жертву, сказали Йому Його учні: Куди хочеш, щоб пішли й приготували ми Тобі пасху спожити?
    <verse number="13" style="v"/>І посилає Він двох із Своїх учнів, і каже до них: Підіть до міста, і стріне вас чоловік, що нестиме в глекові воду, то йдіть за ним.
    <verse number="14" style="v"/>І там, куди він увійде, скажіть до господаря дому: Учитель питає: Де кімната Моя, в якій Я споживу зо Своїми учнями пасху?
    <verse number="15" style="v"/>І він вам покаже великую горницю, вистелену та готову: там приготуйте для нас.
    <verse number="16" style="v"/>І учні пішли, і до міста прийшли, і знайшли, як Він їм сказав, і зачали вони пасху готувати.
    <verse number="17" style="v"/>А коли настав вечір, Він приходить із Дванадцятьма.
    <verse number="18" style="v"/>І як сиділи вони при столі й споживали, промовив Ісус: Поправді кажу вам, що один з-поміж вас, який споживає зо Мною, видасть Мене...
    <verse number="19" style="v"/>Вони зачали сумувати, і один по одному питати Його: Чи не я?
    <verse number="20" style="v"/>А Він їм сказав: Один із Дванадцятьох, що в миску мачає зо Мною...
    <verse number="21" style="v"/>Людський Син справді йде, як про Нього написано; та горе тому чоловікові, що видасть він Людського Сина! Було б краще тому чоловікові, коли б він не родився!...
    <verse number="22" style="v"/>Як вони ж споживали, Ісус узяв хліб, і поблагословив, поламав, і дав їм, і сказав: Прийміть, споживайте, це тіло Моє!
    <verse number="23" style="v"/>І взяв Він чашу, і, вчинивши подяку, подав їм, і пили з неї всі.
    <verse number="24" style="v"/>І промовив до них: Це кров Моя Нового Заповіту, що за багатьох проливається.
    <verse number="25" style="v"/>Поправді кажу вам, що віднині не питиму Я від плоду виноградного до того дня, як новим буду пити його в Царстві Божім!
    <verse number="26" style="v"/>А коли відспівали вони, на гору Оливну пішли.
    <verse number="27" style="v"/>Промовляє тоді їм Ісус: Усі ви спокуситесь ночі цієї, як написано: Уражу пастиря, і розпорошаться вівці!
    <verse number="28" style="v"/>По воскресенні ж Своїм Я вас випереджу в Галілеї.
    <verse number="29" style="v"/>І відізвався до Нього Петро: Хоч спокусяться й усі, та не я!
    <verse number="30" style="v"/>Ісус же йому відказав: Поправді кажу тобі, що сьогодні, цієї ось ночі, перше ніж заспіває півень двічі, відречешся ти тричі від Мене!
    <verse number="31" style="v"/>А він ще сильніш запевняв: Коли б мені й умерти з Тобою, я не відречуся Тебе! Так же само сказали й усі...
    <verse number="32" style="v"/>І приходять вони до місцевости, на ім'я Гефсиманія, і каже Він учням Своїм: Посидьте ви тут, поки Я помолюся.
    <verse number="33" style="v"/>І, взявши з Собою Петра, і Якова та Івана, Він зачав сумувати й тужити...
    <verse number="34" style="v"/>І сказав Він до них: Обгорнена сумом смертельним душа Моя! Залишіться тут і пильнуйте!
    <verse number="35" style="v"/>І Він відійшов трохи далі, припав до землі, та й благав, щоб, як можна, минула Його ця година.
    <verse number="36" style="v"/>І благав Він: Авва-Отче, Тобі все можливе: пронеси мимо Мене цю чашу!... А проте, не чого хочу Я, але чого Ти...
    <verse number="37" style="v"/>І вернувся, і знайшов їх, що спали, та й каже Петрові: Симоне, спиш ти? Однієї години не зміг попильнувати?
    <verse number="38" style="v"/>Пильнуйте й моліться, щоб не впасти в спокусу, бадьорий бо дух, але немічне тіло!
    <verse number="39" style="v"/>І знову пішов і молився, те саме промовивши слово.
    <verse number="40" style="v"/>А вернувшись, ізнову знайшов їх, що спали, бо зважніли їм очі були. І не знали вони, що Йому відказати...
    <verse number="41" style="v"/>І вернувсь Він утретє, та й каже до них: Ви ще далі спите й спочиваєте? Скінчено, надійшла та година: у руки грішникам ось видається Син Людський!...
    <verse number="42" style="v"/>Уставайте, ходім, ось наблизивсь Мій зрадник...
    <verse number="43" style="v"/>І зараз, як Він ще говорив, прийшов Юда, один із Дванадцятьох, а з ним люди з мечами та киями від первосвящеників, і книжників, і старших.
    <verse number="44" style="v"/>А зрадник Його дав був знака їм, кажучи: Кого я поцілую, то Він, беріть Його, і обережно ведіть.
    <verse number="45" style="v"/>І, прийшовши, підійшов він негайно та й каже: Учителю! І поцілував Його...
    <verse number="46" style="v"/>Вони ж руки свої наклали на Нього, і схопили Його.
    <verse number="47" style="v"/>А один із тих, що стояли навколо, меча вихопив та й рубонув раба первосвященика, і відтяв йому вухо.
    <verse number="48" style="v"/>А Ісус їм промовив у відповідь: Немов на розбійника вийшли з мечами та киями, щоб узяти Мене.
    <verse number="49" style="v"/>Я щодня був із вами у храмі, навчаючи, і Мене не взяли ви. Але, щоб збулися Писання.
    <verse number="50" style="v"/>Тоді всі полишили Його й повтікали...
    <verse number="51" style="v"/>Один же юнак, по нагому загорнений у покривало, ішов услід за Ним. І хапають його.
    <verse number="52" style="v"/>Але він, покривало покинувши, утік нагий.
    <verse number="53" style="v"/>А Ісуса вони повели до первосвященика. І зійшлися всі первосвященики й старші та книжники.
    <verse number="54" style="v"/>Петро ж здалека йшов услід за Ним до середини двору первосвященика; і сидів він із службою, і грівсь при огні.
    <verse number="55" style="v"/>А первосвященики та ввесь синедріон шукали посвідчення на Ісуса, щоб Йому заподіяти смерть, і не знаходили.
    <verse number="56" style="v"/>Бо багато-хто свідчив фальшиво на Нього, але не було згідних свідчень.
    <verse number="57" style="v"/>Тоді деякі встали, і кривосвідчили супроти Нього й казали:
    <verse number="58" style="v"/>Ми чули, як Він говорив: Я зруйную цей храм рукотворний, і за три дні збудую інший, нерукотворний.
    <verse number="59" style="v"/>Але й так не було їхнє свідчення згідне.
    <verse number="60" style="v"/>Тоді встав насередині первосвященик, та й Ісуса спитав і сказав: Ти нічого не відповідаєш, що свідчать вони проти Тебе?
    <verse number="61" style="v"/>Він же мовчав, і нічого не відповідав. Первосвященик ізнову спитав Його, до Нього говорячи: Чи Христос Ти, Син Благословенного?
    <verse number="62" style="v"/>А Ісус відказав: Я! І побачите ви Сина Людського, що сидітиме по правиці сили Божої, і на хмарах небесних приходитиме!
    <verse number="63" style="v"/>Роздер тоді первосвященик одежу свою та й сказав: На що нам ще свідки потрібні?
    <verse number="64" style="v"/>Ви чули цю богозневагу. Як вам здається? Вони ж усі присудили, що Він умерти повинен...
    <verse number="65" style="v"/>Тоді деякі стали плювати на Нього, і закривати обличчя Йому, і бити Його та казати Йому: Пророкуй! Служба теж Його била по щоках...
    <verse number="66" style="v"/>А коли Петро був на подвір'ї надолі, приходить одна із служниць первосвященика,
    <verse number="67" style="v"/>і як Петра вона вгледіла, що грівся, подивилась на нього та й каже: І ти був із Ісусом Назарянином!
    <verse number="68" style="v"/>Він же відрікся, говорячи: Не відаю, і не розумію, що кажеш... І вийшов назовні, на переддвір'я. І заспівав тоді півень.
    <verse number="69" style="v"/>Служниця ж, коли його вгледіла, стала знов говорити приявним: Цей із них!
    <verse number="70" style="v"/>І він знову відрікся. Незабаром же знов говорили приявні Петрові: Поправді, ти з них, бо ти галілеянин. Та й мова твоя така сама.
    <verse number="71" style="v"/>А він став клястись та божитись: Не знаю Цього Чоловіка, про Якого говорите ви!
    <verse number="72" style="v"/>І заспівав півень хвилі тієї подруге. І згадав Петро слово, що Ісус був промовив йому: Перше ніж заспіває півень двічі, відречешся ти тричі від Мене. І кинувся він, та й плакати став...
  </para>
  <chapter number="15" style="c"/>
  <para style="p">
    <verse number="1" style="v"/>А первосвященики з старшими й книжниками, та ввесь синедріон, зараз уранці, нараду вчинивши, зв'язали Ісуса, повели та й Пилатові видали.
    <verse number="2" style="v"/>А Пилат запитався Його: Чи Ти Цар Юдейський? А Він йому в відповідь каже: Сам ти кажеш...
    <verse number="3" style="v"/>А первосвященики міцно Його винуватили.
    <verse number="4" style="v"/>Тоді Пилат знову Його запитав і сказав: Ти нічого не відповідаєш? Дивись, як багато проти Тебе свідкують!
    <verse number="5" style="v"/>А Ісус більш нічого не відповідав, так що Пилат дивувався.
    <verse number="6" style="v"/>На свято ж він їм відпускав був одного із в'язнів, котрого просили вони.
    <verse number="7" style="v"/>Був же один, що звався Варавва, ув'язнений разом із повстанцями, які за повстання вчинили були душогубство.
    <verse number="8" style="v"/>Коли ж натовп зібрався, він став просити Пилата зробити, як він завжди робив їм.
    <verse number="9" style="v"/>Пилат же сказав їм у відповідь: Хочете, відпущу вам Царя Юдейського?
    <verse number="10" style="v"/>Бо він знав, що Його через заздрощі видали первосвященики.
    <verse number="11" style="v"/>А первосвященики натовп підмовили, щоб краще пустив їм Варавву.
    <verse number="12" style="v"/>Пилат же промовив ізнов їм у відповідь: А що ж я чинитиму з Тим, що Його ви Юдейським Царем називаєте?
    <verse number="13" style="v"/>Вони ж стали кричати знов: Розіпни Його!
    <verse number="14" style="v"/>Пилат же сказав їм: Яке ж зло вчинив Він? А вони ще сильніше кричали: Розіпни Його!...
    <verse number="15" style="v"/>Пилат же хотів догодити народові, і відпустив їм Варавву. І видав Ісуса, збичувавши, щоб розп'ятий був.
    <verse number="16" style="v"/>Вояки ж повели Його до середини двору, цебто в преторій, і цілий відділ скликають.
    <verse number="17" style="v"/>І вони зодягли Його в багряницю і, сплівши з тернини вінка, поклали на Нього.
    <verse number="18" style="v"/>І вітати Його зачали: Радій, Царю Юдейський!
    <verse number="19" style="v"/>І тростиною по голові Його били, і плювали на Нього. І навколішки кидалися та вклонялись Йому...
    <verse number="20" style="v"/>І коли назнущалися з Нього, зняли з Нього багряницю, і наділи на Нього одежу Його. І Його повели, щоб розп'ясти Його.
    <verse number="21" style="v"/>І одного перехожого, що з поля вертався, Симона Кірінеянина, батька Олександра та Руфа, змусили, щоб хреста Йому ніс.
    <verse number="22" style="v"/>І Його привели на місце Голгофу, що значить Череповище.
    <verse number="23" style="v"/>І давали Йому пити вина, із миррою змішаного, але Він не прийняв.
    <verse number="24" style="v"/>І Його розп'яли, і поділили одежу Його, кинувши жереб про неї, хто що візьме.
    <verse number="25" style="v"/>Була ж третя година, як Його розп'яли.
    <verse number="26" style="v"/>І був написаний напис провини Його: Цар Юдейський.
    <verse number="27" style="v"/>Тоді розп'ято з Ним двох розбійників, одного праворуч, і одного ліворуч Його.
    <verse number="28" style="v"/>І збулося Писання, що каже: До злочинців Його зараховано!
    <verse number="29" style="v"/>А хто побіч проходив, то Його лихословили, головами своїми хитали й казали: Отак! Ти, що храма руйнуєш та за три дні будуєш,
    <verse number="30" style="v"/>зійди із хреста, та спаси Самого Себе!
    <verse number="31" style="v"/>Теж і первосвященики з книжниками глузували й один до одного казали: Він інших спасав, а Самого Себе не може спасти!
    <verse number="32" style="v"/>Христос, Цар Ізраїлів, нехай зійде тепер із хреста, щоб побачили ми та й увірували. Навіть ті, що разом із Ним були розп'яті, насміхалися з Нього...
    <verse number="33" style="v"/>А як шоста година настала, то аж до години дев'ятої темрява стала по цілій землі.
    <verse number="34" style="v"/>О годині ж дев'ятій Ісус скрикнув голосом гучним та й вимовив: Елої, Елої, лама савахтані, що в перекладі значить: Боже Мій, Боже Мій, нащо Мене Ти покинув?
    <verse number="35" style="v"/>Дехто ж із тих, що стояли навколо, це почули й казали: Ось Він кличе Іллю!
    <verse number="36" style="v"/>А один із них побіг, намочив губку оцтом, настромив на тростину, і давав Йому пити й казав: Чекайте, побачим, чи прийде Ілля Його зняти!
    <verse number="37" style="v"/>А Ісус скрикнув голосом гучним, і духа віддав!...
    <verse number="38" style="v"/>І в храмі завіса роздерлась надвоє, від верху аж додолу.
    <verse number="39" style="v"/>А сотник, що насупроти Нього стояв, як побачив, що Він отак духа віддав, то промовив: Чоловік Цей був справді Син Божий!
    <verse number="40" style="v"/>Були ж і жінки, що дивились здалека, між ними Марія Магдалина, і Марія, мати Якова Молодшого та Йосії, і Саломія,
    <verse number="41" style="v"/>що вони, як Він був у Галілеї, ходили за Ним та Йому прислуговували; і інших багато, що до Єрусалиму прийшли з Ним.
    <verse number="42" style="v"/>А коли настав вечір, через те, що було Приготовлення, цебто перед суботою,
    <verse number="43" style="v"/>прийшов Йосип із Ариматеї, радник поважний, що сам сподівавсь Царства Божого, і сміливо ввійшов до Пилата, і просив тіла Ісусового.
    <verse number="44" style="v"/>А Пилат здивувався, щоб Він міг уже вмерти. І, покликавши сотника, запитався його, чи давно вже Розп'ятий помер.
    <verse number="45" style="v"/>І, дізнавшись від сотника, він подарував тіло Йосипові.
    <verse number="46" style="v"/>А Йосип купив плащаницю, і, знявши Його, обгорнув плащаницею, та й поклав Його в гробі, що в скелі був висічений. І каменя привалив до могильних дверей.
    <verse number="47" style="v"/>Марія ж Магдалина й Марія, мати Йосієва, дивилися, де ховали Його.
  </para>
  <chapter number="16" style="c"/>
  <para style="p">
    <verse number="1" style="v"/>Як минула ж субота, Марія Магдалина, і Марія Яковова, і Саломія накупили пахощів, щоб піти й намастити Його.
    <verse number="2" style="v"/>І на світанку дня першого в тижні, як сходило сонце, до гробу вони прибули,
    <verse number="3" style="v"/>і говорили одна одній: Хто відвалить нам каменя від могильних дверей?
    <verse number="4" style="v"/>А зиркнувши, побачили, що камінь відвалений; був же він дуже великий...
    <verse number="5" style="v"/>І, ввійшовши до гробу, побачили там юнака, що праворуч сидів, і був одягнений в білу одежу, і жахнулись вони...
    <verse number="6" style="v"/>А він промовляє до них: Не жахайтесь! Ви шукаєте Розп'ятого, Ісуса Назарянина. Він воскрес, нема Його тут! Ось місце, де Його поховали були.
    <verse number="7" style="v"/>Але йдіть, скажіть учням Його та Петрові: Він іде в Галілею попереду вас, там Його ви побачите, як Він вам говорив.
    <verse number="8" style="v"/>А як вийшли вони, то побігли від гробу, бо їх трепет та страх обгорнув. І не сказали нікому нічого, бо боялись...
    <verse number="9" style="v"/>Як воскрес Він уранці дня першого в тижні, то з'явився найперше Марії Магдалині, із якої був вигнав сім демонів.
    <verse number="10" style="v"/>Пішовши вона, повідомила тих, що були з Ним, які сумували та плакали.
    <verse number="11" style="v"/>А вони, як почули, що живий Він, і вона Його бачила, не йняли тому віри.
    <verse number="12" style="v"/>По цьому з'явився Він двом із них у постаті іншій в дорозі, як ішли вони на село.
    <verse number="13" style="v"/>А вони, як вернулися, інших про те сповістили, але не повірено й їм.
    <verse number="14" style="v"/>Нарешті, Він з'явився Одинадцятьом, як сиділи вони при столі, і докоряв їм за недовірство їхнє та твердосердя, що вони не йняли віри тим, хто воскреслого бачив Його.
    <verse number="15" style="v"/>І казав Він до них: Ідіть по цілому світові, та всьому створінню Євангелію проповідуйте!
    <verse number="16" style="v"/>Хто увірує й охриститься, буде спасений, а хто не ввірує засуджений буде.
    <verse number="17" style="v"/>А тих, хто ввірує, супроводити будуть ознаки такі: у Ім'я Моє демонів будуть вигонити, говоритимуть мовами новими,
    <verse number="18" style="v"/>братимуть змій; а коли смертодійне що вип'ють, не буде їм шкодити; кластимуть руки на хворих, і добре їм буде!
    <verse number="19" style="v"/>Господь же Ісус, по розмові із ними, вознісся на небо, і сів по Божій правиці.
    <verse number="20" style="v"/>І пішли вони, і скрізь проповідували. А Господь помагав їм, і стверджував слово ознаками, що його супроводили. Амінь.
  </para>
</usx>
