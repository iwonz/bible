<?xml version="1.0" encoding="UTF-8"?>
<cesDoc>
  <cesHeader/>
  <text>
    <body>
      <div type="book" n="Job">
        <div type="chapter" n="1">
          <seg type="verse" n="1">Був чоловік у країні Уц, на ім'я йому Йов. І був чоловік цей невинний та праведний, і він Бога боявся, а від злого втікав.</seg>
          <seg type="verse" n="2">І народилися йому семеро синів та три дочки.</seg>
          <seg type="verse" n="3">А маєток його був: сім тисяч худоби дрібної, і три тисячі верблюдів, і п'ять сотень пар худоби великої, і п'ять сотень ослиць та дуже багато рабів. І був цей чоловік більший від усіх синів сходу.</seg>
          <seg type="verse" n="4">А сини його ходили один до одного, і справляли гостину в домі того, чий був день. І посилали вони, і кликали трьох своїх сестер, щоб їсти та пити із ними.</seg>
          <seg type="verse" n="5">І бувало, як миналося коло бенкетних днів, то Йов посилав за дітьми й освячував їх, і вставав він рано вранці, і приносив цілопалення за числом їх усіх, бо Йов казав: Може згрішили сини мої, і зневажили Бога в серці своєму. Так робив Йов по всі дні.</seg>
          <seg type="verse" n="6">І сталося одного дня, і поприходили Божі сини, щоб стати при Господі. І прийшов поміж ними й сатана.</seg>
          <seg type="verse" n="7">І сказав Господь до сатани: Звідки ти йдеш? А сатана відповів Господеві й сказав: Я мандрував по землі та й перейшов її.</seg>
          <seg type="verse" n="8">І сказав Господь до сатани: Чи звернув ти увагу на раба Мого Йова? Бо немає такого, як він, на землі: муж він невинний та праведний, що Бога боїться, а від злого втікає.</seg>
          <seg type="verse" n="9">І відповів сатана Господеві й сказав: Чи ж Йов дармо боїться Бога?</seg>
          <seg type="verse" n="10">Чи ж Ти не забезпечив його, і дім його, і все, що його? Чин його рук Ти поблагословив, а маєток його поширився по краю.</seg>
          <seg type="verse" n="11">Але простягни тільки руку Свою, і доторкнися до всього, що його, чи він не зневажить Тебе перед лицем Твоїм?</seg>
          <seg type="verse" n="12">І сказав Господь до сатани: Ось усе, що його, у твоїй руці, тільки на нього самого не простягай своєї руки! І пішов сатана від лиця Господнього.</seg>
          <seg type="verse" n="13">І сталося одного дня, коли сини його та дочки його їли та вино пили в домі свого первородженого брата,</seg>
          <seg type="verse" n="14">то прибіг до Йова посланець та й сказав: Худоба велика орала, а ослиці паслися при них.</seg>
          <seg type="verse" n="15">Аж тут напали сабеї й позабирали їх, а слуг повбивали вістрям меча. І втік тільки я сам, щоб донести тобі...</seg>
          <seg type="verse" n="16">Він ще говорив, аж прибігає інший та й каже: З неба спав Божий огонь, і спалив отару та слуг, та й пожер їх... А втік тільки я сам, щоб донести тобі...</seg>
          <seg type="verse" n="17">Він ще говорив, аж біжить ще інший та й каже: Халдеї поділилися на три відділи, і напали на верблюдів, та й позабирали їх, а слуг повбивали вістрям меча... І втік тільки я сам, щоб донести тобі...</seg>
          <seg type="verse" n="18">Поки він говорив, аж надбігає ще інший та й каже: Сини твої та дочки твої їли та вино пили в домі свого первородженого брата.</seg>
          <seg type="verse" n="19">Аж раптово надійшов великий вітер з боку пустині, та й ударив на чотири роги дому, і він упав на юнаків, і вони повмирали... І втік тільки я сам, щоб донести тобі...</seg>
          <seg type="verse" n="20">І встав Йов, і роздер плаща свого, й обстриг свою голову, та й упав на землю, і поклонився,</seg>
          <seg type="verse" n="21">та й сказав: Я вийшов нагий із утроби матері своєї, і нагий повернусь туди, в землю! Господь дав, і Господь узяв... Нехай буде благословенне Господнє Ім'я!</seg>
          <seg type="verse" n="22">При всьому цьому Йов не згрішив, і не сказав на Бога нічого безумного!</seg>
        </div>
        <div type="chapter" n="2">
          <seg type="verse" n="1">І сталося одного дня, і поприходили Божі сини, щоб стати перед Господом: і прийшов також сатана поміж ними, щоб стати перед Господом.</seg>
          <seg type="verse" n="2">І сказав Господь до сатани: Звідки ти йдеш? А сатана відповів Господеві й сказав:</seg>
          <seg type="verse" n="3">І сказав Господь до сатани: Чи звернув ти увагу на раба Мого Йова? Бо немає такого, як він, на землі: муж він невинний та праведний, який Бога боїться, а від злого втікає. І він ще тримається міцно в своїй невинності, а ти намовляв був Мене на нього, щоб без приводу його зруйнувати...</seg>
          <seg type="verse" n="4">І відповів сатана Господеві й сказав: Шкіра за шкіру, і все, що хто має, віддасть він за душу свою.</seg>
          <seg type="verse" n="5">Але простягни но Ти руку Свою, і доторкнись до костей його та до тіла його, чи він не зневажить Тебе перед лицем Твоїм?</seg>
          <seg type="verse" n="6">І сказав Господь до сатани: Ось він у руці твоїй, тільки душу його бережи!</seg>
          <seg type="verse" n="7">І вийшов сатана від лиця Господнього, та й ударив Йова злим гнояком від стопи ноги його аж до його черепа...</seg>
          <seg type="verse" n="8">А той узяв собі черепка, щоб шкребти себе. І він сидів серед попелу...</seg>
          <seg type="verse" n="9">І сказала йому його жінка: Ти ще міцно тримаєшся в невинності своїй? Прокляни Бога і помреш!...</seg>
          <seg type="verse" n="10">А він до неї відказав: Ти говориш отак, як говорить яка з божевільних!... Чи ж ми будем приймати від Бога добре, а злого не приймем? При всьому тому Йов не згрішив своїми устами...</seg>
          <seg type="verse" n="11">І почули троє приятелів Йовових про все те нещастя, що прийшло на нього, і поприходили кожен з місця свого: теманянин Еліфаз, шух'янин Біддад та нааматянин Цофар. І вмовилися вони прийти разом, щоб похитати головою над ним та потішити його.</seg>
          <seg type="verse" n="12">І звели вони здалека очі свої, і не пізнали його... І піднесли вони голос свій, та й заголосили, і роздерли кожен одежу свою, і кидали порох над своїми головами аж до неба...</seg>
          <seg type="verse" n="13">І сиділи вони з ним на землі сім день та сім ночей, і ніхто не промовив до нього ні слова, бо вони бачили, що біль його вельми великий...</seg>
        </div>
        <div type="chapter" n="3">
          <seg type="verse" n="1">По цьому відкрив Йов уста свої та й прокляв був свій день народження.</seg>
          <seg type="verse" n="2">І Йов заговорив та й сказав:</seg>
          <seg type="verse" n="3">Хай загине той день, що я в ньому родився, і та ніч, що сказала: Зачавсь чоловік!</seg>
          <seg type="verse" n="4">Нехай стане цей день темнотою, нехай Бог з висоти не згадає його, і нехай не являється світло над ним!...</seg>
          <seg type="verse" n="5">Бодай темрява й морок його заступили, бодай хмара над ним пробувала, бодай темнощі денні лякали його!...</seg>
          <seg type="verse" n="6">Оця ніч бодай темність її обгорнула, нехай у днях року не буде названа вона, хай не ввійде вона в число місяців!...</seg>
          <seg type="verse" n="7">Тож ця ніч нехай буде самітна, хай не прийде до неї співання!</seg>
          <seg type="verse" n="8">Бодай її ті проклинали, що день проклинають, що левіятана готові збудити!</seg>
          <seg type="verse" n="9">Хай потемніють зорі поранку її, нехай має надію на світло й не буде його, і хай вона не побачить тремтячих повік зорі ранньої,</seg>
          <seg type="verse" n="10">бо вона не замкнула дверей нутра матернього, і не сховала страждання з очей моїх!...</seg>
          <seg type="verse" n="11">Чому я не згинув в утробі? Як вийшов, із нутра то чому я не вмер?</seg>
          <seg type="verse" n="12">Чого прийняли ті коліна мене? І нащо ті перса, які я був ссав?</seg>
          <seg type="verse" n="13">Бо тепер я лежав би спокійно, я спав би, та був би мені відпочинок</seg>
          <seg type="verse" n="14">з царями та з земними радниками, що гробниці будують собі,</seg>
          <seg type="verse" n="15">або із князями, що золото мали, що доми свої сріблом наповнювали!...</seg>
          <seg type="verse" n="16">Або чом я не ставсь недоноском прихованим, немов ті немовлята, що світла не бачили?</seg>
          <seg type="verse" n="17">Там же безбожники перестають докучати, і спочивають там змученосилі,</seg>
          <seg type="verse" n="18">разом з тим мають спокій ув'язнені, вони не почують вже крику гнобителя!...</seg>
          <seg type="verse" n="19">Малий та великий там рівні, а раб вільний від пана свого...</seg>
          <seg type="verse" n="20">І нащо Він струдженому дає світло, і життя гіркодухим,</seg>
          <seg type="verse" n="21">що вичікують смерти й немає її, що її відкопали б, як скарби заховані,</seg>
          <seg type="verse" n="22">тим, що радісно тішилися б, веселились, коли б знайшли гроба,</seg>
          <seg type="verse" n="23">мужчині, якому дорога закрита, що Бог тінню закрив перед ним?...</seg>
          <seg type="verse" n="24">Бо зідхання моє випереджує хліб мій, а зойки мої полились, як вода,</seg>
          <seg type="verse" n="25">бо страх, що його я жахався, до мене прибув, і чого я боявся прийшло те мені...</seg>
          <seg type="verse" n="26">Не знав я спокою й не був втихомирений, і я не відпочив, та нещастя прийшло!...</seg>
        </div>
        <div type="chapter" n="4">
          <seg type="verse" n="1">І відповів теманянин Еліфаз та й сказав:</seg>
          <seg type="verse" n="2">Коли спробувать слово до тебе, чи мука не буде ще більша? Та хто стримати зможе слова?</seg>
          <seg type="verse" n="3">Таж ти багатьох був навчав, а руки ослаблі зміцняв,</seg>
          <seg type="verse" n="4">того, хто спотикавсь, підіймали слова твої, а коліна тремткі ти зміцняв!</seg>
          <seg type="verse" n="5">А тепер, як нещастя на тебе найшло, то ти змучився, тебе досягло воно і ти налякався...</seg>
          <seg type="verse" n="6">Хіба не була богобійність твоя за надію твою, за твоє сподівання невинність доріг твоїх?</seg>
          <seg type="verse" n="7">Пригадай но, чи гинув невинний, і де праведні вигублені?</seg>
          <seg type="verse" n="8">Як я бачив таких, що орали були беззаконня, та сіяли кривду, то й жали її:</seg>
          <seg type="verse" n="9">вони гинуть від подиху Божого, і від духу гнівного Його погибають!</seg>
          <seg type="verse" n="10">Левине ричання й рик лютого лева минає, і левчукам вилущаються зуби.</seg>
          <seg type="verse" n="11">Гине лев, як немає здобичі, і левенята левиці втікають.</seg>
          <seg type="verse" n="12">І закрадається слово до мене, і моє ухо почуло ось дещо від нього.</seg>
          <seg type="verse" n="13">у роздумуваннях над нічними видіннями, коли міцний сон обіймає людей,</seg>
          <seg type="verse" n="14">спіткав мене жах та тремтіння, і багато костей моїх він струсонув,</seg>
          <seg type="verse" n="15">і дух перейшов по обличчі моїм, стало дуба волосся на тілі моїм...</seg>
          <seg type="verse" n="16">Він стояв, але я не пізнав його вигляду, образ навпроти очей моїх був, і тихий голос почув я:</seg>
          <seg type="verse" n="17">Хіба праведніша людина за Бога, хіба чоловік за свойого Творця є чистіший?</seg>
          <seg type="verse" n="18">Таж рабам Своїм Він не йме віри, і накладає вину й на Своїх Анголів!</seg>
          <seg type="verse" n="19">Що ж тоді мешканці глиняних хат, що в поросі їхня основа? Як міль, вони будуть розчавлені!</seg>
          <seg type="verse" n="20">Вони товчені зранку до вечора, і без помочі гинуть назавжди...</seg>
          <seg type="verse" n="21">Слава їхня минається з ними, вони помирають не в мудрості!...</seg>
        </div>
        <div type="chapter" n="5">
          <seg type="verse" n="1">Ану клич, чи є хто, щоб тобі відповів? І до кого з святих ти вдасися?</seg>
          <seg type="verse" n="2">Бо гнів побиває безглуздого, а заздрощі смерть завдають нерозумному!</seg>
          <seg type="verse" n="3">Я бачив безумного, як він розсівся, та зараз оселя його спорохнявіла...</seg>
          <seg type="verse" n="4">Від спасіння далекі сини його, вони без рятунку почавлені будуть у брамі!</seg>
          <seg type="verse" n="5">Його жниво голодний поїсть, і з-між терну його забере, і спрагнені ось поковтають маєток його!</seg>
          <seg type="verse" n="6">Бо нещастя виходить не з пороху, а горе росте не з землі,</seg>
          <seg type="verse" n="7">бо людина народжується на страждання, як іскри, щоб угору летіти...</seg>
          <seg type="verse" n="8">А я б удавався до Бога, і на Бога б поклав свою справу,</seg>
          <seg type="verse" n="9">Він чинить велике та недослідиме, предивне, якому немає числа,</seg>
          <seg type="verse" n="10">бо Він дає дощ на поверхню землі, і на поля посилає Він воду,</seg>
          <seg type="verse" n="11">щоб поставить низьких на високе, і зміцнити спасіння засмучених.</seg>
          <seg type="verse" n="12">Він розвіює задуми хитрих, і не виконують плану їх руки,</seg>
          <seg type="verse" n="13">Він мудрих лукавством їх ловить, і рада крутійська марною стає,</seg>
          <seg type="verse" n="14">вдень знаходять вони темноту, а в полудень мацають, мов уночі!...</seg>
          <seg type="verse" n="15">І Він від меча урятовує бідного, а з міцної руки бідаря,</seg>
          <seg type="verse" n="16">і стається надія нужденному, і замкнула уста свої кривда!</seg>
          <seg type="verse" n="17">Тож блаженна людина, яку Бог картає, і ти не цурайсь Всемогутнього кари:</seg>
          <seg type="verse" n="18">Бо Він рану завдасть і перев'яже, Він ламає й вигоюють руки Його!</seg>
          <seg type="verse" n="19">В шістьох лихах спасає тебе, а в сімох не діткне тебе зло:</seg>
          <seg type="verse" n="20">Викупляє тебе Він від смерти за голоду, а в бою з рук меча.</seg>
          <seg type="verse" n="21">Як бич язика запанує, сховаєшся ти, і не будеш боятись руїни, як прийде вона.</seg>
          <seg type="verse" n="22">З насилля та з голоду будеш сміятись, а земної звірини не бійся.</seg>
          <seg type="verse" n="23">Бо з камінням на полі є в тебе умова, і звір польовий примирився з тобою.</seg>
          <seg type="verse" n="24">І довідаєшся, що намет твій спокійний, і переглянеш домівку свою, і не знайдеш у ній недостатку.</seg>
          <seg type="verse" n="25">І довідаєшся, що численне насіння твоє, а нащадки твої як трава на землі!</seg>
          <seg type="verse" n="26">І в дозрілому віці до гробу ти зійдеш, як збіжжя доспіле ввіходить до клуні за часу свого!</seg>
          <seg type="verse" n="27">Отож, дослідили ми це й воно так, послухай цього, й зрозумій собі все!</seg>
        </div>
        <div type="chapter" n="6">
          <seg type="verse" n="1">А Йов відповів та й сказав:</seg>
          <seg type="verse" n="2">Коли б смуток мій вірно був зважений, а з ним разом нещастя моє підняли на вазі,</seg>
          <seg type="verse" n="3">то тепер воно тяжче було б від морського піску, тому нерозважне слова мої кажуть!...</seg>
          <seg type="verse" n="4">Бо в мені Всемогутнього стріли, і їхня отрута п'є духа мого, страхи Божі шикуються в бій проти мене...</seg>
          <seg type="verse" n="5">Чи дикий осел над травою реве? Хіба реве віл, коли ясла повні?</seg>
          <seg type="verse" n="6">Чи без соли їдять несмачне, чи є смак у білкові яйця?</seg>
          <seg type="verse" n="7">Чого не хотіла торкнутись душа моя, все те стало мені за поживу в хворобі...</seg>
          <seg type="verse" n="8">О, коли б же збулося прохання моє, а моє сподівання дав Бог!</seg>
          <seg type="verse" n="9">О, коли б зволив Бог розчавити мене, простягнув Свою руку й мене поламав,</seg>
          <seg type="verse" n="10">то була б ще потіха мені, і скакав би я в немилосердному болі, бо я не зрікався слів Святого!...</seg>
          <seg type="verse" n="11">Яка сила моя, що надію я матиму? І який мій кінець, щоб продовжити життя моє це?</seg>
          <seg type="verse" n="12">Чи сила камінна то сила моя? Чи тіло моє мідяне?</seg>
          <seg type="verse" n="13">Чи не поміч для мене в мені, чи спасіння від мене відсунене?</seg>
          <seg type="verse" n="14">Для того, хто гине, товариш то ласка, хоча б опустив того страх Всемогутнього...</seg>
          <seg type="verse" n="15">Брати мої зраджують, мов той потік, мов річище потоків, минають вони,</seg>
          <seg type="verse" n="16">темніші від льоду вони, в них ховається сніг.</seg>
          <seg type="verse" n="17">Коли сонце їх гріє, вони висихають, у теплі гинуть з місця свого.</seg>
          <seg type="verse" n="18">Каравани дорогу свою відхиляють, уходять в пустиню й щезають.</seg>
          <seg type="verse" n="19">Каравани з Теми поглядають, походи з Шеви покладають надії на них.</seg>
          <seg type="verse" n="20">І засоромилися, що вони сподівались; до нього прийшли та й збентежились.</seg>
          <seg type="verse" n="21">Так і ви тепер стали ніщо, побачили страх і злякались!</seg>
          <seg type="verse" n="22">Чи я говорив коли: Дайте мені, а з маєтку свого дайте підкуп за мене,</seg>
          <seg type="verse" n="23">і врятуйте мене з руки ворога, і з рук гнобителевих мене викупіть?</seg>
          <seg type="verse" n="24">Навчіть ви мене і я буду мовчати, а в чім я невмисне згрішив розтлумачте мені...</seg>
          <seg type="verse" n="25">Які гострі слова справедливі, та що то доводить догана від вас?</seg>
          <seg type="verse" n="26">Чи ви думаєте докоряти словами? Бо на вітер слова одчайдушного,</seg>
          <seg type="verse" n="27">і на сироту нападаєте ви, і копаєте яму для друга свого!...</seg>
          <seg type="verse" n="28">Та звольте поглянути на мене тепер, а я не скажу перед вами неправди.</seg>
          <seg type="verse" n="29">Верніться ж, хай кривди не буде, і верніться, ще в тім моя правда!</seg>
          <seg type="verse" n="30">Хіба в мене на язиці є неправда? чи ж не маю смаку, щоб розпізнати нещастя?</seg>
        </div>
        <div type="chapter" n="7">
          <seg type="verse" n="1">Хіба чоловік на землі не на службі військовій? І його дні як дні наймита!...</seg>
          <seg type="verse" n="2">Як раб, спрагнений тіні, і як наймит чекає заплати за працю свою,</seg>
          <seg type="verse" n="3">так місяці марности дано в спадок мені, та ночі терпіння мені відлічили...</seg>
          <seg type="verse" n="4">Коли я кладусь, то кажу: Коли встану? І тягнеться вечір, і перевертання із боку на бік їм до ранку...</seg>
          <seg type="verse" n="5">Зодяглось моє тіло червою та струпами в поросі, шкіра моя затверділа й бридка...</seg>
          <seg type="verse" n="6">А дні мої стали швидчіші за ткацького човника, і в марнотній надії минають вони...</seg>
          <seg type="verse" n="7">Пам'ятай, що життя моє вітер, моє око вже більш не побачить добра...</seg>
          <seg type="verse" n="8">Не побачить мене око того, хто бачив мене, Твої очі поглянуть на мене та немає мене...</seg>
          <seg type="verse" n="9">Як хмара зникає й проходить, так хто сходить в шеол, не виходить,</seg>
          <seg type="verse" n="10">не вертається вже той до дому свого, та й його не пізнає вже місце його...</seg>
          <seg type="verse" n="11">Тож не стримаю я своїх уст, говоритиму в утиску духа свого, нарікати я буду в гіркоті своєї душі:</seg>
          <seg type="verse" n="12">Чи я море чи морська потвора, що Ти надо мною сторожу поставив?</seg>
          <seg type="verse" n="13">Коли я кажу: Нехай постіль потішить мене, хай думки мої ложе моє забере,</seg>
          <seg type="verse" n="14">то Ти снами лякаєш мене, і видіннями страшиш мене...</seg>
          <seg type="verse" n="15">І душа моя прагне задушення, смерти хочуть мої кості.</seg>
          <seg type="verse" n="16">Я обридив життям... Не повіки ж я житиму!... Відпусти ж Ти мене, бо марнота оці мої дні!...</seg>
          <seg type="verse" n="17">Що таке чоловік, що його Ти підносиш, що серце Своє прикладаєш до нього?</seg>
          <seg type="verse" n="18">Ти щоранку за ним назираєш, щохвилі його Ти досліджуєш...</seg>
          <seg type="verse" n="19">Як довго від мене ще Ти не відвернешся, не пустиш мене проковтнути хоч слину свою?</seg>
          <seg type="verse" n="20">Я згрішив... Що ж я маю робити, о Стороже людський? Чому Ти поклав мене ціллю для Себе, і я стався собі тягарем?</seg>
          <seg type="verse" n="21">І чому Ти не простиш мойого гріха, і не відкинеш провини моєї? А тепер я до пороху ляжу, і Ти будеш шукати мене, та немає мене...</seg>
        </div>
        <div type="chapter" n="8">
          <seg type="verse" n="1">І заговорив шух'янин Білдад та й сказав:</seg>
          <seg type="verse" n="2">Аж доки ти будеш таке теревенити? І доки слова твоїх уст будуть вітром бурхливим?</seg>
          <seg type="verse" n="3">Чи Бог скривлює суд, і хіба Всемогутній викривлює правду?</seg>
          <seg type="verse" n="4">Якщо твої діти згрішили Йому, то Він їх віддав в руку їх беззаконня!</seg>
          <seg type="verse" n="5">Якщо ти звертатися будеш до Бога, і будеш благати Всемогутнього,</seg>
          <seg type="verse" n="6">якщо чистий ти та безневинний, то тепер Він тобі Свою милість пробудить, і наповнить оселю твою справедливістю,</seg>
          <seg type="verse" n="7">і хоч твій початок нужденний, але твій кінець буде вельми великий!</seg>
          <seg type="verse" n="8">Поспитай в покоління давнішого, і міцно збагни батьків їхніх,</seg>
          <seg type="verse" n="9">бо ми ж учорашні, й нічого не знаєм, бо тінь наші дні на землі,</seg>
          <seg type="verse" n="10">отож вони навчать тебе, тобі скажуть, і з серця свойого слова подадуть:</seg>
          <seg type="verse" n="11">Чи папірус росте без болота? Чи росте очерет без води?</seg>
          <seg type="verse" n="12">Він іще в доспіванні своїм, не зривається, але сохне раніш за всіляку траву:</seg>
          <seg type="verse" n="13">отакі то дороги всіх тих, хто забуває про Бога! І згине надія безбожного,</seg>
          <seg type="verse" n="14">бо його сподівання як те павутиння, і як дім павуків його певність...</seg>
          <seg type="verse" n="15">На свій дім опирається, та не встоїть, тримається міцно за нього, й не вдержиться він...</seg>
          <seg type="verse" n="16">Він зеленіє на сонці, й галузки його випинаються понад садка його,</seg>
          <seg type="verse" n="17">на купі каміння сплелося коріння його, воно між каміння вросло:</seg>
          <seg type="verse" n="18">Якщо вирвуть його з його місця, то зречеться його: тебе я не бачило!...</seg>
          <seg type="verse" n="19">Така радість дороги його, а з пороху інші ростуть.</seg>
          <seg type="verse" n="20">Тож невинного Бог не цурається, і не буде тримати за руку злочинців,</seg>
          <seg type="verse" n="21">аж наповнить уста твої сміхом, а губи твої криком радости...</seg>
          <seg type="verse" n="22">Твої ненависники в сором зодягнуться, і намету безбожних не буде!</seg>
        </div>
        <div type="chapter" n="9">
          <seg type="verse" n="1">А Йов відповів та й сказав:</seg>
          <seg type="verse" n="2">Справді пізнав я, що так... Та як оправдатись людині земній перед Богом?</seg>
          <seg type="verse" n="3">Якщо вона схоче на прю стати з Ним, Він відповіді їй не дасть ні на одне із тисячі скаржень...</seg>
          <seg type="verse" n="4">Він мудрого серця й могутньої сили; хто був проти Нього упертий і цілим зостався?</seg>
          <seg type="verse" n="5">Він гори зриває, й не знають вони, що в гніві Своїм Він їх перевернув.</seg>
          <seg type="verse" n="6">Він землю трясе з її місця, і стовпи її трусяться.</seg>
          <seg type="verse" n="7">Він сонцеві скаже, й не сходить воно, і Він запечатує зорі.</seg>
          <seg type="verse" n="8">Розтягує небо Він Сам, і ходить по морських висотах,</seg>
          <seg type="verse" n="9">Він Воза створив, Оріона та Волосожара, та зорі південні.</seg>
          <seg type="verse" n="10">Він чинить велике та недослідиме, предивне, якому немає числа!...</seg>
          <seg type="verse" n="11">Ось Він надо мною проходить, та я не побачу, і Він перейде, а я не приглянусь до Нього...</seg>
          <seg type="verse" n="12">Ось Він схопить кого, хто заверне Його, хто скаже Йому: що Ти робиш?</seg>
          <seg type="verse" n="13">Бог гніву Свойого не спинить, під Ним гнуться Рагавові помічники,</seg>
          <seg type="verse" n="14">що ж тоді відповім я Йому? Які я слова підберу проти Нього,</seg>
          <seg type="verse" n="15">я, який коли б був справедливий, то не відповідав би, я, що благаю свойого Суддю?</seg>
          <seg type="verse" n="16">Коли б я взивав, а Він мені відповідь дав, не повірю, що вчув би мій голос,</seg>
          <seg type="verse" n="17">Він, що бурею може розтерти мене та помножити рани мої безневинно...</seg>
          <seg type="verse" n="18">Не дає Він мені й звести духа мого, бо мене насичає гіркотою.</seg>
          <seg type="verse" n="19">Коли ходить про силу, то Він Всемогутній, коли ж ходить про суд, хто посвідчить мені?</seg>
          <seg type="verse" n="20">Якщо б справедливим я був, то осудять мене мої уста, якщо я безневинний, то вчинять мене винуватим...</seg>
          <seg type="verse" n="21">Я невинний, проте своєї душі я не знаю, і не радий життям своїм я...</seg>
          <seg type="verse" n="22">Це одне, а тому я кажу: невинного як і лукавого Він вигубляє...</seg>
          <seg type="verse" n="23">Якщо нагло бич смерть заподіює, Він з проби невинних сміється...</seg>
          <seg type="verse" n="24">У руку безбожного дана земля, та Він лиця суддів її закриває... Як не Він, тоді хто?</seg>
          <seg type="verse" n="25">А дні мої стали швидкіші, як той скороход, повтікали, не бачили доброго,</seg>
          <seg type="verse" n="26">проминули, немов ті човни очеретяні, мов орел, що несеться на здобич...</seg>
          <seg type="verse" n="27">Якщо я скажу: Хай забуду своє нарікання, хай зміню я обличчя своє й підбадьорюся,</seg>
          <seg type="verse" n="28">то боюся всіх смутків своїх, і я знаю, що Ти не очистиш мене...</seg>
          <seg type="verse" n="29">Все одно буду я винуватий, то нащо надармо я мучитися буду?</seg>
          <seg type="verse" n="30">Коли б я умився сніговою водою, і почистив би лугом долоні свої,</seg>
          <seg type="verse" n="31">то й тоді Ти до гробу опустиш мене, і учинить бридким мене одіж моя...</seg>
          <seg type="verse" n="32">Бо Він не людина, як я, й Йому відповіді я не дам, і не підемо разом на суд,</seg>
          <seg type="verse" n="33">поміж нами нема посередника, що поклав би на нас на обох свою руку...</seg>
          <seg type="verse" n="34">Нехай забере Він від мене Свойого бича, Його ж страх хай мене не жахає,</seg>
          <seg type="verse" n="35">тоді буду казати, й не буду боятись Його, бо я не такий сам з собою!...</seg>
        </div>
        <div type="chapter" n="10">
          <seg type="verse" n="1">Життя моє стало бридке для моєї душі... Нехай нарікання своє я на себе пущу, нехай говорю я в гіркоті своєї душі!</seg>
          <seg type="verse" n="2">Скажу Богові я: Не осуджуй мене! Повідом же мене, чого став Ти зо мною на прю?</seg>
          <seg type="verse" n="3">Чи це добре Тобі, що Ти гнобиш мене, що погорджуєш творивом рук Своїх, а раду безбожних освітлюєш?</seg>
          <seg type="verse" n="4">Хіба маєш Ти очі тілесні? Чи Ти бачиш так само, як бачить людина людину?</seg>
          <seg type="verse" n="5">Хіба Твої дні як дні людські, чи літа Твої як дні мужа,</seg>
          <seg type="verse" n="6">що шукаєш провини моєї й вивідуєш гріх мій,</seg>
          <seg type="verse" n="7">хоч відаєш Ти, що я не беззаконник, та нема, хто б мене врятував від Твоєї руки?</seg>
          <seg type="verse" n="8">Твої руки створили мене і вчинили мене, потім Ти обернувся і губиш мене...</seg>
          <seg type="verse" n="9">Пам'ятай, що мов глину мене обробив Ти, і в порох мене обертаєш.</seg>
          <seg type="verse" n="10">Чи не ллєш мене, мов молоко, і не згустив Ти мене, мов на сир?</seg>
          <seg type="verse" n="11">Ти шкірою й тілом мене зодягаєш, і сплів Ти мене із костей та із жил.</seg>
          <seg type="verse" n="12">Життя й милість подав Ти мені, а опіка Твоя стерегла мого духа.</seg>
          <seg type="verse" n="13">А оце заховав Ти у серці Своєму, я знаю, що є воно в Тебе:</seg>
          <seg type="verse" n="14">якщо я грішу, Ти мене стережеш, та з провини моєї мене не очищуєш...</seg>
          <seg type="verse" n="15">Якщо я провинюся, то горе мені! А якщо я невинний, не смію підняти свою голову, ситий стидом та напоєний горем своїм!...</seg>
          <seg type="verse" n="16">А коли піднесеться вона, то Ти ловиш мене, як той лев, і знову предивно зо мною поводишся:</seg>
          <seg type="verse" n="17">поновлюєш свідків Своїх проти мене, помножуєш гнів Свій на мене, військо за військом на мене Ти шлеш...</seg>
          <seg type="verse" n="18">І нащо з утроби Ти вивів мене? Я був би помер, і жоднісіньке око мене не побачило б,</seg>
          <seg type="verse" n="19">як нібито не існував був би я, перейшов би з утроби до гробу...</seg>
          <seg type="verse" n="20">Отож, дні мої нечисленні, перестань же, й від мене вступись, і нехай не турбуюся я бодай трохи,</seg>
          <seg type="verse" n="21">поки я не піду й не вернуся! до краю темноти та смертної тіні,</seg>
          <seg type="verse" n="22">до темного краю, як морок, до тьмяного краю, в якому порядків нема, і де світло, як темрява...</seg>
        </div>
        <div type="chapter" n="11">
          <seg type="verse" n="1">І заговорив нааматянин Цофар та й сказав:</seg>
          <seg type="verse" n="2">Чи має зостатись без відповіді безліч слів? І хіба язиката людина невинною буде?</seg>
          <seg type="verse" n="3">Чи мужі замовчать твої теревені, й не буде кому засоромити тебе?</seg>
          <seg type="verse" n="4">Ось говориш ти: Чисте моє міркування, і я чистий в очах Твоїх, Боже!</seg>
          <seg type="verse" n="5">О, коли б говорити став Бог, і відкрив Свої уста до тебе,</seg>
          <seg type="verse" n="6">і представив тобі таємниці премудрости, бо вони як ті чуда роздумування! І знай, вимагає Бог менше від тебе, ніж провини твої того варті!</seg>
          <seg type="verse" n="7">Чи ти Божу глибінь дослідиш, чи знаєш ти аж до кінця Всемогутнього?</seg>
          <seg type="verse" n="8">Вона вища від неба, що зможеш зробити? І глибша вона за шеол, як пізнаєш її?</seg>
          <seg type="verse" n="9">Її міра довша за землю, і ширша за море вона!</seg>
          <seg type="verse" n="10">Якщо Він перейде й замкне щось, і згромадить, то хто заборонить Йому?</seg>
          <seg type="verse" n="11">Бо Він знає нікчемності людські та бачить насилля, і Він не догляне?</seg>
          <seg type="verse" n="12">Тож людина порожня мудрішає, хоч народжується, як те дике осля!</seg>
          <seg type="verse" n="13">Якщо ти зміцниш своє серце, і свої руки до Нього простягнеш,</seg>
          <seg type="verse" n="14">якщо є беззаконня в руці твоїй, то прожени ти його, і кривда в наметах твоїх нехай не пробуває,</seg>
          <seg type="verse" n="15">тож тоді ти підіймеш обличчя невинне своє, і будеш міцний, і не будеш боятись!</seg>
          <seg type="verse" n="16">Бо забудеш страждання, про них будеш згадувати, як про воду, яка пропливла...</seg>
          <seg type="verse" n="17">Від півдня повстане життя, а темрява буде, як ранок.</seg>
          <seg type="verse" n="18">І будеш ти певний, бо маєш надію, і викопаєш собі яму та й будеш безпечно лежати,</seg>
          <seg type="verse" n="19">і будеш лежати, й ніхто не сполошить, і багато-хто будуть підлещуватися до обличчя твого...</seg>
          <seg type="verse" n="20">А очі безбожних минуться, і згине притулок у них, а їхня надія то стогін душі!</seg>
        </div>
        <div type="chapter" n="12">
          <seg type="verse" n="1">А Йов відповів та й сказав:</seg>
          <seg type="verse" n="2">Справді, то ж ви тільки люди, і мудрість із вами помре!...</seg>
          <seg type="verse" n="3">Таж і я маю розум, як ви, я не нижчий від вас! І в кого немає такого, як це?</seg>
          <seg type="verse" n="4">Посміховищем став я для друга свого, я, що кликав до Бога, і Він мені відповідав, посміховищем став справедливий, невинний...</seg>
          <seg type="verse" n="5">Нещасливцю погорда, на думку спокійного, приготовлена для спотикання ноги!</seg>
          <seg type="verse" n="6">Спокійні намети грабіжників, і безпечність у тих, хто Бога гнівить, у того, хто ніби то Бога провадить рукою своєю.</seg>
          <seg type="verse" n="7">Але запитай хоч худобу і навчить тебе, і птаство небесне й тобі розповість.</seg>
          <seg type="verse" n="8">Або говори до землі й вона вивчить тебе, і розкажуть тобі риби морські.</seg>
          <seg type="verse" n="9">Хто б із цього всього не пізнав, що Господня рука це вчинила?</seg>
          <seg type="verse" n="10">Що в Нього в руці душа всього живого й дух кожного людського тіла?</seg>
          <seg type="verse" n="11">Чи ж не ухо слова розбирає, піднебіння ж смакує для себе поживу?</seg>
          <seg type="verse" n="12">Мудрість у старших, бо довгість днів розум.</seg>
          <seg type="verse" n="13">Мудрість та сила у Нього, Його рада та розум.</seg>
          <seg type="verse" n="14">Ось Він зруйнує й не буде воно відбудоване, замкне чоловіка й не буде він випущений.</seg>
          <seg type="verse" n="15">Ось Він стримає води і висохнуть, Він їх пустить то землю вони перевернуть.</seg>
          <seg type="verse" n="16">В Нього сила та задум, у Нього заблуджений і той, хто призводить до блуду.</seg>
          <seg type="verse" n="17">Він уводить у помилку радників, і обезумлює суддів,</seg>
          <seg type="verse" n="18">Він розв'язує пута царів і приперізує пояса на їхні стегна.</seg>
          <seg type="verse" n="19">Він провадить священиків босо, і потужних повалює,</seg>
          <seg type="verse" n="20">Він надійним уста відіймає й забирає від старших розумність.</seg>
          <seg type="verse" n="21">На достойників ллє Він погорду, а пояса можним ослаблює.</seg>
          <seg type="verse" n="22">Відкриває Він речі глибокі із темряви, а темне провадить на світло.</seg>
          <seg type="verse" n="23">Він робить народи потужними й знову їх нищить, Він народи поширює, й потім виводить в неволю.</seg>
          <seg type="verse" n="24">Відіймає Він розум в народніх голів на землі та блукати їх змушує по бездорожній пустелі,</seg>
          <seg type="verse" n="25">вони ходять навпомацки в темряві темній, і Він упроваджує їх в блуканину, мов п'яного!</seg>
        </div>
        <div type="chapter" n="13">
          <seg type="verse" n="1">Ось усе оце бачило око моє, чуло ухо моє, та й усе зауважило...</seg>
          <seg type="verse" n="2">Як знаєте ви знаю й я, я не нижчий від вас,</seg>
          <seg type="verse" n="3">і я говоритиму до Всемогутнього, і переконувати хочу Бога!</seg>
          <seg type="verse" n="4">Та неправду куєте тут ви, лікарі непутящі ви всі!</seg>
          <seg type="verse" n="5">О, коли б ви насправді мовчали, то вам це за мудрість було б!...</seg>
          <seg type="verse" n="6">Послухайте но переконань моїх: і вислухайте заперечення уст моїх.</seg>
          <seg type="verse" n="7">Чи будете ви говорити неправду про Бога, чи будете ви говорити оману про Нього?</seg>
          <seg type="verse" n="8">Чи будете ви уважати на Нього? Чи за Бога на прю постаєте?</seg>
          <seg type="verse" n="9">Чи добре, що вас Він дослідить? Чи як з людини сміються, так будете ви насміхатися з Нього?</seg>
          <seg type="verse" n="10">Насправді Він вас покарає, якщо будете ви потурати таємно особі!</seg>
          <seg type="verse" n="11">Чи ж велич Його не настрашує вас, і не нападає на вас Його страх?</seg>
          <seg type="verse" n="12">Ваші нагадування це прислів'я із попелу, ваші башти це глиняні башти!</seg>
          <seg type="verse" n="13">Мовчіть передо мною, а я говоритиму, і нехай щобудь прийде на мене!</seg>
          <seg type="verse" n="14">Нащо дертиму я своє тіло зубами своїми, а душу свою покладу в свою руку?</seg>
          <seg type="verse" n="15">Ось Він мене вб'є, і я надії не матиму, але перед обличчям Його про дороги свої сперечатися буду!</seg>
          <seg type="verse" n="16">І це мені буде спасінням, бо перед обличчя Його не підійде безбожний.</seg>
          <seg type="verse" n="17">Направду послухайте слова мого, а моє це освідчення в ваших ушах нехай буде.</seg>
          <seg type="verse" n="18">Ось я суд спорядив, бо я справедливий, те знаю!</seg>
          <seg type="verse" n="19">Хто той, що буде зо мною провадити прю? Бо тепер я замовк би й помер би...</seg>
          <seg type="verse" n="20">Тільки двох цих речей не роби Ти зо мною, тоді від обличчя Твого я не буду ховатись:</seg>
          <seg type="verse" n="21">віддали Свою руку від мене, а Твій страх хай мене не жахає!...</seg>
          <seg type="verse" n="22">Тоді клич, а я відповідатиму, або я говоритиму, Ти ж мені відповідь дай!</seg>
          <seg type="verse" n="23">Скільки в мене провин та гріхів? Покажи Ти мені мій переступ та гріх мій!</seg>
          <seg type="verse" n="24">Чому Ти ховаєш обличчя Своє і вважаєш мене Собі ворогом?</seg>
          <seg type="verse" n="25">Чи Ти будеш страхати завіяний вітром листок? Чи Ти соломину суху будеш гнати?</seg>
          <seg type="verse" n="26">Бо Ти пишеш на мене гіркоти й провини мого молодечого віку даєш на спадок мені,</seg>
          <seg type="verse" n="27">і в кайдани заковуєш ноги мої, і всі дороги мої стережеш, назирці ходиш за мною,</seg>
          <seg type="verse" n="28">і він розпадається, мов та трухлявина, немов та одежа, що міль її з'їла!...</seg>
        </div>
        <div type="chapter" n="14">
          <seg type="verse" n="1">Людина, що від жінки народжена, короткоденна та повна печалями:</seg>
          <seg type="verse" n="2">вона виходить, як квітка й зів'яне, і втікає, мов тінь, і не зостається...</seg>
          <seg type="verse" n="3">І на такого Ти очі Свої відкриваєш, і водиш на суд із Собою його!</seg>
          <seg type="verse" n="4">Хто чистого вивести може з нечистого? Ані один!</seg>
          <seg type="verse" n="5">Якщо визначені його дні, число його місяців в Тебе, якщо Ти призначив для нього мету, що її не перейде,</seg>
          <seg type="verse" n="6">відвернися від нього і він заспокоїться, і буде він тішитися своїм днем, як той наймит...</seg>
          <seg type="verse" n="7">Бо дерево має надію: якщо буде стяте, то силу отримає знову, і парост його не загине;</seg>
          <seg type="verse" n="8">якщо постаріє в землі його корінь і в поросі вмре його пень,</seg>
          <seg type="verse" n="9">то від водного запаху знов зацвіте, і пустить галуззя, немов саджанець!</seg>
          <seg type="verse" n="10">А помре чоловік і зникає, а сконає людина то де ж вона є?...</seg>
          <seg type="verse" n="11">Як вода витікає із озера, а річка спадає та сохне,</seg>
          <seg type="verse" n="12">так і та людина покладеться й не встане, аж до закінчення неба не збудяться люди та не прокинуться зо сну свого...</seg>
          <seg type="verse" n="13">О, якби Ти в шеолі мене заховав, коли б Ти мене приховав, аж поки минеться Твій гнів, коли б час Ти призначив мені, та й про мене згадав!</seg>
          <seg type="verse" n="14">Як помре чоловік, то чи він оживе? Буду мати надію по всі дні свойого життя, аж поки не прийде заміна для мене!</seg>
          <seg type="verse" n="15">Кликав би Ти, то я відповів би Тобі, за чин Своїх рук сумував би,</seg>
          <seg type="verse" n="16">бо кроки мої рахував би тепер, а мойого гріха не стеріг би,</seg>
          <seg type="verse" n="17">провина моя була б запечатана в вузлику, і Ти закрив би моє беззаконня...</seg>
          <seg type="verse" n="18">Але гора справді впаде, а скеля зсувається з місця свого,</seg>
          <seg type="verse" n="19">каміння стирає вода, її злива сполощує порох землі, так надію того Ти губиш...</seg>
          <seg type="verse" n="20">Ти силою схопиш назавжди його, і відходить, Ти міняєш обличчя його й відсилаєш його...</seg>
          <seg type="verse" n="21">Чи сини його славні, того він не знає, чи в прикрому стані того він не відає...</seg>
          <seg type="verse" n="22">Боліє він тільки тоді, коли тіло на ньому, коли в ньому душа тоді тужить..</seg>
        </div>
        <div type="chapter" n="15">
          <seg type="verse" n="1">І відповів теманянин Еліфаз та й сказав:</seg>
          <seg type="verse" n="2">Чи відповідатиме мудра людина знанням вітряним, і східнім вітром наповнить утробу свою?</seg>
          <seg type="verse" n="3">Буде виправдуватися тим словом, що не надається, чи тими речами, що пожитку немає від них?</seg>
          <seg type="verse" n="4">Ти страх Божий руйнуєш також, і пустошиш молитву до Бога,</seg>
          <seg type="verse" n="5">бо навчає провина твоя твої уста, і ти вибираєш собі язика хитрунів.</seg>
          <seg type="verse" n="6">Оскаржають тебе твої уста, не я, й твої губи свідкують на тебе:</seg>
          <seg type="verse" n="7">Чи ти народився людиною першою, чи раніше, ніж згір'я, ти створений?</seg>
          <seg type="verse" n="8">Чи ти слухав у Божій таємній нараді, та мудрість для себе забрав?</seg>
          <seg type="verse" n="9">Що ти знаєш, чого б ми не знали? Що ти зрозумів, і не з нами воно?</seg>
          <seg type="verse" n="10">Поміж нами і сивий, отой і старий, старший днями від батька твого.</seg>
          <seg type="verse" n="11">Чи мало для тебе потішення Божі та слово, яке Він сховав у тобі?</seg>
          <seg type="verse" n="12">Чого то підносить тебе твоє серце, й які то знаки твої очі дають,</seg>
          <seg type="verse" n="13">що на Бога звертаєш ти духа свого, і з своїх уст випускаєш подібні слова?</seg>
          <seg type="verse" n="14">Що таке чоловік, щоб оправданим бути, і щоб був справедливим від жінки народжений?</seg>
          <seg type="verse" n="15">Таж Він навіть святим Своїм не довіряє, і не оправдані в очах Його небеса,</seg>
          <seg type="verse" n="16">що ж тоді чоловік той бридкий та зіпсутий, що п'є кривду, як воду?</seg>
          <seg type="verse" n="17">Я тобі розповім, ти послухай мене, а що бачив, то те розкажу,</seg>
          <seg type="verse" n="18">про що мудрі донесли та від батьків своїх не затаїли того,</seg>
          <seg type="verse" n="19">їм самим була дана земля, і не приходив чужий поміж них.</seg>
          <seg type="verse" n="20">Безбожний тремтить по всі дні, а насильникові мало років заховано.</seg>
          <seg type="verse" n="21">Вереск жахів у нього в ушах, серед миру приходить на нього грабіжник.</seg>
          <seg type="verse" n="22">Він не вірить, що вернеться від темноти, й він вичікується для меча.</seg>
          <seg type="verse" n="23">Він мандрує за хлібом, та де він? Знає він, що для нього встановлений день темноти...</seg>
          <seg type="verse" n="24">Страшать його утиск та гноблення, хапають його, немов цар, що готовий до бою,</seg>
          <seg type="verse" n="25">бо руку свою простягав він на Бога, і повставав на Всемогутнього,</seg>
          <seg type="verse" n="26">проти Нього твердою він шиєю бігав, товстими хребтами щитів своїх.</seg>
          <seg type="verse" n="27">Бо закрив він обличчя своє своїм салом, і боки обклав своїм жиром,</seg>
          <seg type="verse" n="28">і сидів у містах поруйнованих, у домах тих, що в них не сидять, що на купи каміння призначені.</seg>
          <seg type="verse" n="29">Він не буде багатий, і не встоїться сила його, і по землі не поширяться їхні маєтки.</seg>
          <seg type="verse" n="30">Не вступиться з темности він, полум'я висушить парост його, й духом уст Його буде він схоплений.</seg>
          <seg type="verse" n="31">Хай не вірить в марноту заблуканий, бо марнотою буде заплата йому,</seg>
          <seg type="verse" n="32">вона виповниться не за днів його, а його верховіття не буде зелене!</seg>
          <seg type="verse" n="33">Поскидає насиллям, немов виноград, недозрілість свою, поронить він квіття своє, як оливка,</seg>
          <seg type="verse" n="34">бо збори безбожних спустошені будуть, а огонь пожере дім хабарника:</seg>
          <seg type="verse" n="35">він злом вагітніє, й породить марноту, й оману готує утроба його...</seg>
        </div>
        <div type="chapter" n="16">
          <seg type="verse" n="1">А Йов відповів та й сказав:</seg>
          <seg type="verse" n="2">Чув я такого багато, даремні розрадники всі ви!</seg>
          <seg type="verse" n="3">Чи настане кінець вітряним цим словам? Або що зміцнило тебе, що так відповідаєш?</seg>
          <seg type="verse" n="4">І я говорив би, як ви, якби ви на місці моєму були, я додав би словами на вас, і головою своєю кивав би на вас,</seg>
          <seg type="verse" n="5">устами своїми зміцняв би я вас, і не стримав би рух своїх губ на розраду!</seg>
          <seg type="verse" n="6">Якщо я говоритиму, біль мій не стримається, а якщо перестану, що відійде від мене?</seg>
          <seg type="verse" n="7">Та тепер ось Він змучив мене: Всю громаду мою Ти спустошив,</seg>
          <seg type="verse" n="8">і поморщив мене, і це стало за свідчення, і змарнілість моя проти мене повстала, і очевидьки мені докоряє!</seg>
          <seg type="verse" n="9">Його гнів мене шарпає та ненавидить мене, скрегоче на мене зубами своїми, мій ворог вигострює очі свої проти мене...</seg>
          <seg type="verse" n="10">Вони пащі свої роззявляють на мене, б'ють ганебно по щоках мене, збираються разом на мене:</seg>
          <seg type="verse" n="11">Бог злочинцеві видав мене, і кинув у руки безбожних мене...</seg>
          <seg type="verse" n="12">Спокійний я був, та тремтячим мене Він зробив... І за шию вхопив Він мене й розторощив мене, та й поставив мене Собі ціллю:</seg>
          <seg type="verse" n="13">Його стрільці мене оточили, розриває нирки мої Він не жалівши, мою жовч виливає на землю...</seg>
          <seg type="verse" n="14">Він робить пролім на проломі в мені, Він на мене біжить, як силач...</seg>
          <seg type="verse" n="15">Верету пошив я на шкіру свою та під порох знизив свою голову...</seg>
          <seg type="verse" n="16">Зашарілось обличчя моє від плачу, й на повіках моїх залягла смертна тінь,</seg>
          <seg type="verse" n="17">хоч насильства немає в долонях моїх, і чиста молитва моя!</seg>
          <seg type="verse" n="18">Не прикрий, земле, крови моєї, і хай місця не буде для зойку мого,</seg>
          <seg type="verse" n="19">бо тепер ось на небі мій Свідок, Самовидець мій на висоті...</seg>
          <seg type="verse" n="20">Глузливці мої, мої друзі, моє око до Бога сльозить,</seg>
          <seg type="verse" n="21">і нехай Він дозволить людині змагання із Богом, як між сином людським і ближнім його,</seg>
          <seg type="verse" n="22">бо почислені роки минуть, і піду я дорогою, та й не вернусь...</seg>
        </div>
        <div type="chapter" n="17">
          <seg type="verse" n="1">Мій дух заламавсь, мої дні погасають, зостались мені самі гроби!...</seg>
          <seg type="verse" n="2">Дійсно, насмішки зо мною, й моє око в розгірченні їхнім ночує...</seg>
          <seg type="verse" n="3">Поклади, дай заставу за мене Ти Сам, хто ж то той, що умову зо мною заб'є по руках?</seg>
          <seg type="verse" n="4">Бо від розуміння закрив Ти їх серце тому не звеличуєш їх.</seg>
          <seg type="verse" n="5">Він призначує ближніх на поділ, а очі синів його темніють,</seg>
          <seg type="verse" n="6">Він поставив мене за прислів'я в народів, і став я таким, на якого плюють...</seg>
          <seg type="verse" n="7">З безталання потемніло око моє, а всі члени мої як та тінь...</seg>
          <seg type="verse" n="8">Праведники остовпіють на це, і невинний встає на безбожного.</seg>
          <seg type="verse" n="9">І праведний буде держатись дороги своєї, а хто чисторукий побільшиться в силі.</seg>
          <seg type="verse" n="10">Але всі ви повернетеся, і приходьте, та я не знаходжу між вами розумного...</seg>
          <seg type="verse" n="11">Мої дні проминули, порвалися думи мої, мого серця маєток,</seg>
          <seg type="verse" n="12">вони мені ніч обертають на день, наближують світло при темряві!</seg>
          <seg type="verse" n="13">Якщо сподіваюсь, то тільки шеолу, як дому свого, в темноті постелю своє ложе...</seg>
          <seg type="verse" n="14">До гробу я кличу: О батьку ти мій! До черви: Моя мамо та сестро моя!...</seg>
          <seg type="verse" n="15">Де ж тоді та надія моя? А надія моя, хто побачить її?</seg>
          <seg type="verse" n="16">До шеолових засувів зійде вона, коли зійдемо разом до пороху...</seg>
        </div>
        <div type="chapter" n="18">
          <seg type="verse" n="1">І заговорив шух'янин Білдад та й сказав:</seg>
          <seg type="verse" n="2">Як довго ви будете пастками класти слова? Розміркуйте, а потім собі поговоримо!</seg>
          <seg type="verse" n="3">Чому пораховані ми, як худоба? Чому в ваших очах ми безумні?</seg>
          <seg type="verse" n="4">О ти, що розшарпуєш душу свою в своїм гніві, чи для тебе земля опустіє, а скеля осунеться з місця свого?</seg>
          <seg type="verse" n="5">Таж світильник безбожних погасне, і не буде світитися іскра огню його:</seg>
          <seg type="verse" n="6">його світло стемніє в наметі, і згасне на ньому світильник його,</seg>
          <seg type="verse" n="7">стануть тісні кроки сили його, і вдарить його власна рада!...</seg>
          <seg type="verse" n="8">Бо він кинений в пастку ногами своїми, і на ґраті він буде ходити:</seg>
          <seg type="verse" n="9">пастка схопить за стопу його, зміцниться сітка на ньому,</seg>
          <seg type="verse" n="10">на нього захований шнур на землі, а пастка на нього на стежці...</seg>
          <seg type="verse" n="11">Страхіття жахають його звідусіль, і женуться за ним по слідах.</seg>
          <seg type="verse" n="12">Його сила голодною буде, а нещастя при боці його приготовлене.</seg>
          <seg type="verse" n="13">Його шкіра поїджена буде хворобою, поїсть члени його первороджений смерти.</seg>
          <seg type="verse" n="14">Відірвана буде безпека його від намету його, а Ти до царя жахів його приведеш...</seg>
          <seg type="verse" n="15">Він перебуває в наметі своєму, який не його, на мешкання його буде кинена сірка.</seg>
          <seg type="verse" n="16">Здолу посохнуть коріння його, а згори його віття зів'яне.</seg>
          <seg type="verse" n="17">Його пам'ять загине з землі, а на вулиці ймення не буде йому.</seg>
          <seg type="verse" n="18">Заженуть його з світла до темряви, і ввесь світ проганяє його.</seg>
          <seg type="verse" n="19">У нього немає в народі нащадка, ні внука, і немає останку в місцях його мешкання.</seg>
          <seg type="verse" n="20">На згадку про день його остовпівали останні, за волосся ж хапались давніші...</seg>
          <seg type="verse" n="21">Ось такі то мешкання неправедного, і це місце того, хто Бога не знає!</seg>
        </div>
        <div type="chapter" n="19">
          <seg type="verse" n="1">А Йов відповів та й сказав:</seg>
          <seg type="verse" n="2">Аж доки смутити ви будете душу мою, та душити словами мене?</seg>
          <seg type="verse" n="3">Десять раз це мене ви соромите, гнобити мене не стидаєтесь!...</seg>
          <seg type="verse" n="4">Якщо справді зблудив я, то мій гріх при мені позостане.</seg>
          <seg type="verse" n="5">Чи ви величаєтесь справді над мною, і виказуєте мою ганьбу на мене?</seg>
          <seg type="verse" n="6">Знайте тоді, що Бог скривдив мене, і тенета Свої розточив надо мною!</seg>
          <seg type="verse" n="7">Ось ґвалт! я кричу, та не відповідає ніхто, голошу, та немає суду!...</seg>
          <seg type="verse" n="8">Він дорогу мою оточив і я не перейду, Він поклав на стежки мої темряву!</seg>
          <seg type="verse" n="9">Він стягнув з мене славу мою і вінця зняв мені з голови!</seg>
          <seg type="verse" n="10">Звідусіль Він ламає мене, і я йду, надію мою, як те дерево, вивернув Він...</seg>
          <seg type="verse" n="11">І на мене Свій гнів запалив, і зарахував Він мене до Своїх ворогів:</seg>
          <seg type="verse" n="12">полки Його разом приходять, і торують на мене дорогу свою, і таборують навколо намету мого...</seg>
          <seg type="verse" n="13">Віддалив Він від мене братів моїх, а знайомі мої почужіли для мене,</seg>
          <seg type="verse" n="14">мої ближні відстали, і забули про мене знайомі мої...</seg>
          <seg type="verse" n="15">Мешканці дому мого, і служниці мої за чужого вважають мене, чужаком я став в їхніх очах...</seg>
          <seg type="verse" n="16">Я кличу свойого раба і він відповіді не дає, хоч своїми устами благаю його...</seg>
          <seg type="verse" n="17">Мій дух став бридкий для моєї дружини, а мій запах синам моєї утроби...</seg>
          <seg type="verse" n="18">Навіть діти малі зневажають мене, коли я встаю, то глузують із мене...</seg>
          <seg type="verse" n="19">Мої всі повірники бридяться мною, а кого я кохав обернулись на мене...</seg>
          <seg type="verse" n="20">До шкіри моєї й до тіла мого приліпилися кості мої, ще біля зубів лиш зосталася шкіра моя...</seg>
          <seg type="verse" n="21">Змилуйтеся надо мною, о, змилуйтеся надо мною ви, ближні мої, бо Божа рука доторкнулась мене!...</seg>
          <seg type="verse" n="22">Чого ви мене переслідуєте, немов Бог, і не насичуєтесь моїм тілом?</seg>
          <seg type="verse" n="23">О, коли б записати слова мої, о, коли б були в книжці вони позазначувані,</seg>
          <seg type="verse" n="24">коли б рильцем залізним та оливом в скелі навіки вони були витесані!</seg>
          <seg type="verse" n="25">Та я знаю, що мій Викупитель живий, і останнього дня Він підійме із пороху</seg>
          <seg type="verse" n="26">цю шкіру мою, яка розпадається, і з тіла свойого я Бога побачу,</seg>
          <seg type="verse" n="27">сам я побачу Його, й мої очі побачать, а не очі чужі... Тануть нирки мої в моїм нутрі!...</seg>
          <seg type="verse" n="28">Коли скажете ви: Нащо будемо гнати його, коли корень справи знаходиться в ньому!</seg>
          <seg type="verse" n="29">то побійтесь меча собі ви, бо гнів за провину то меч, щоб ви знали, що є ще Суддя!...</seg>
        </div>
        <div type="chapter" n="20">
          <seg type="verse" n="1">І відповів нааматянин Цофар та й сказав:</seg>
          <seg type="verse" n="2">Тому то думки мої відповідати мене навертають, і тому то в мені цей мій поспіх!</seg>
          <seg type="verse" n="3">Соромливу нагану собі я почув, та дух з мого розуму відповідає мені.</seg>
          <seg type="verse" n="4">Чи знаєш ти те, що від вічности, відколи людина на землі була поставлена,</seg>
          <seg type="verse" n="5">то спів несправедливих короткий, а радість безбожного тільки на хвилю?</seg>
          <seg type="verse" n="6">Якщо піднесеться величність його аж до неба, а його голова аж до хмари досягне,</seg>
          <seg type="verse" n="7">проте він загине навіки, немов його гній, хто бачив його, запитає: де він?</seg>
          <seg type="verse" n="8">Немов сон улетить і не знайдуть його, мов видіння нічне, він сполошений буде:</seg>
          <seg type="verse" n="9">його бачило око, та бачити більше не буде, і вже не побачить його його місце...</seg>
          <seg type="verse" n="10">Сини його запобігатимуть ласки в нужденних, а руки його позвертають маєток його...</seg>
          <seg type="verse" n="11">Повні кості його молодечости, та до пороху з ним вона ляже!</seg>
          <seg type="verse" n="12">Якщо в устах його зло солодке, його він таїть під своїм язиком,</seg>
          <seg type="verse" n="13">над ним милосердиться та не пускає його, і тримає його в своїх устах,</seg>
          <seg type="verse" n="14">то цей хліб в його нутрощах зміниться, стане він жовчю зміїною в нутрі його!...</seg>
          <seg type="verse" n="15">Він маєток чужого ковтав, але його виблює: Бог виганяє його із утроби його...</seg>
          <seg type="verse" n="16">Отруту зміїну він ссатиме, гадючий язик його вб'є!</seg>
          <seg type="verse" n="17">Він річкових джерел не побачить, струмків меду та молока.</seg>
          <seg type="verse" n="18">Позвертає він працю чужу, і її не ковтне, як і маєток, набутий з виміни своєї, жувати не буде...</seg>
          <seg type="verse" n="19">Бо він переслідував, кидав убогих, він дім грабував, хоч не ставив його!</seg>
          <seg type="verse" n="20">Бо спокою не знав він у нутрі своїм, і свого наймилішого не збереже.</seg>
          <seg type="verse" n="21">Немає останку з обжирства його, тому нетривале добро його все:</seg>
          <seg type="verse" n="22">за повні достатку його буде тісно йому, рука кожного скривдженого прийде на нього!</seg>
          <seg type="verse" n="23">Хай наповнена буде утроба його, та пошле Він на нього жар гніву Свого, і буде дощити на нього недугами його...</seg>
          <seg type="verse" n="24">Він буде втікати від зброї залізної, та прониже його мідний лук...</seg>
          <seg type="verse" n="25">Він стане меча витягати, і вийде він із тіла, та держак його вийде із жовчі його, і перестрах на нього впаде!</seg>
          <seg type="verse" n="26">При скарбах його всі нещастя заховані, його буде жерти огонь не роздмухуваний, позостале в наметі його буде знищене...</seg>
          <seg type="verse" n="27">Небо відкриє його беззаконня, а земля проти нього повстане,</seg>
          <seg type="verse" n="28">урожай його дому втече, розпливеться в день гніву Його...</seg>
          <seg type="verse" n="29">Оце доля від Бога людині безбожній, і спадщина, обіцяна Богом для неї!</seg>
        </div>
        <div type="chapter" n="21">
          <seg type="verse" n="1">А Йов відповів та й сказав:</seg>
          <seg type="verse" n="2">Уважно послухайте слово моє, і нехай буде мені це розрадою вашою!</seg>
          <seg type="verse" n="3">Перетерпіть мені, а я промовлятиму, по промові ж моїй насміхатися будеш.</seg>
          <seg type="verse" n="4">Хіба до людини моє нарікання? Чи не мав би чого стати нетерпеливим мій дух?</seg>
          <seg type="verse" n="5">Оберніться до мене й жахніться, та руку на уста свої покладіть...</seg>
          <seg type="verse" n="6">І якщо я згадаю про це, то жахаюсь, і морозом проймається тіло моє...</seg>
          <seg type="verse" n="7">Чого несправедливі живуть, доживають до віку, й багатством зміцняються?</seg>
          <seg type="verse" n="8">Насіння їх міцно стоїть перед ними, при них, а їхні нащадки на їхніх очах...</seg>
          <seg type="verse" n="9">Доми їхні то спокій від страху, і над ними нема бича Божого.</seg>
          <seg type="verse" n="10">Спинається бик його, і не даремно, зачинає корова його, й не скидає.</seg>
          <seg type="verse" n="11">Вони випускають своїх молодят, як отару, а їх діти вибрикують.</seg>
          <seg type="verse" n="12">Вони голос здіймають при бубні та цитрі, і веселяться при звуку сопілки.</seg>
          <seg type="verse" n="13">Провадять в добрі свої дні, і сходять в спокої в шеол.</seg>
          <seg type="verse" n="14">А до Бога говорять вони: Уступися від нас, ми ж доріг Твоїх знати не хочем!</seg>
          <seg type="verse" n="15">Що таке Всемогутній, що будем служити Йому? І що скористаєм, як будем благати Його?</seg>
          <seg type="verse" n="16">Та не в їхній руці добро їхнє, далека від мене порада безбожних...</seg>
          <seg type="verse" n="17">Як часто світильник безбожним згасає, і приходить на них їх нещастя? Він приділює в гніві Своїм на них пастки!</seg>
          <seg type="verse" n="18">Вони будуть, немов та солома на вітрі, і немов та полова, що буря схопила її!</seg>
          <seg type="verse" n="19">Бог ховає синам його кривду Свою та нехай надолужить самому йому, і він знатиме!</seg>
          <seg type="verse" n="20">Нехай його очі побачать нещастя його, й бодай сам він пив гнів Всемогутнього!</seg>
          <seg type="verse" n="21">Яке бо старання його про родину по ньому, як для нього число його місяців вже перелічене?</seg>
          <seg type="verse" n="22">Чи буде хто Бога навчати знання, Його, що й небесних судитиме?</seg>
          <seg type="verse" n="23">Оцей в повній силі своїй помирає, увесь він спокійний та мирний,</seg>
          <seg type="verse" n="24">діжки його повні були молока, а мізок костей його свіжий.</seg>
          <seg type="verse" n="25">А цей помирає з душею огірченою, і доброго не споживав він,</seg>
          <seg type="verse" n="26">та порохом будуть лежати обоє вони, і черва їх покриє...</seg>
          <seg type="verse" n="27">Тож я знаю думки ваші й задуми, що хочете кривдити ними мене.</seg>
          <seg type="verse" n="28">Бож питаєте ви: Де князів дім, і де намет пробування безбожних?</seg>
          <seg type="verse" n="29">Тож спитайтеся тих, що дорогою йдуть, а їхніх ознак не затаюйте:</seg>
          <seg type="verse" n="30">що буває врятований злий в день загибелі, на день гніву відводиться в захист!</seg>
          <seg type="verse" n="31">Хто йому розповість у лице про дорогу його? А коли наробив, хто йому надолужить?</seg>
          <seg type="verse" n="32">І на кладовище буде проваджений він, і про могилу подбають...</seg>
          <seg type="verse" n="33">Скиби долини солодкі йому, і тягнеться кожна людина за ним, а тим, хто попереду нього, немає числа...</seg>
          <seg type="verse" n="34">І як ви мене потішаєте марністю, коли з ваших відповідей зостається сама тільки фальш?...</seg>
        </div>
        <div type="chapter" n="22">
          <seg type="verse" n="1">І заговорив теманянин Еліфаз та й сказав:</seg>
          <seg type="verse" n="2">Чи для Бога людина корисна? Бо мудрий корисний самому собі!</seg>
          <seg type="verse" n="3">Хіба Всемогутній бажає, щоб ти ніби праведним був? І що за користь Йому, як дороги свої ти вважаєш невинними сам?</seg>
          <seg type="verse" n="4">Чи Він буде карати, тебе боячись, і чи піде з тобою на суд?</seg>
          <seg type="verse" n="5">Хіба твоє зло не велике? Таж твоїм беззаконням немає кінця!</seg>
          <seg type="verse" n="6">Таж з братів своїх брав ти заставу даремно, а з нагого одежу стягав!</seg>
          <seg type="verse" n="7">Не поїв ти водою знеможеного, і від голодного стримував хліб...</seg>
          <seg type="verse" n="8">А сильна людина то їй оцей край, і почесний у ньому сидітиме.</seg>
          <seg type="verse" n="9">Ти напорожньо вдів відсилав, і сирітські рамена гнобились,</seg>
          <seg type="verse" n="10">тому пастки тебе оточили, і жахає тебе наглий страх,</seg>
          <seg type="verse" n="11">твоє світло стемніло, нічого не бачиш, і велика вода закриває тебе...</seg>
          <seg type="verse" n="12">Чи ж Бог не високий, як небо? Та на зорі угору поглянь, які стали високі вони!</seg>
          <seg type="verse" n="13">А ти кажеш: Що відає Бог? Чи судитиме Він через млу?</seg>
          <seg type="verse" n="14">Хмари завіса Йому, й Він не бачить, і ходить по крузі небесному.</seg>
          <seg type="verse" n="15">Чи ти будеш триматись дороги відвічної, що нею ступали безбожні,</seg>
          <seg type="verse" n="16">що невчасно були вони згублені, що річка розлита, підвалина їх,</seg>
          <seg type="verse" n="17">що до Бога казали вони: Відступися від нас! та: Що зробить для нас Всемогутній?</seg>
          <seg type="verse" n="18">А Він доми їхні наповнив добром!... Але віддалилась від мене порада безбожних!</seg>
          <seg type="verse" n="19">Справедливі це бачать та тішаться, і насміхається з нього невинний:</seg>
          <seg type="verse" n="20">Справді вигублений наш противник, а останок їх вижер огонь!</seg>
          <seg type="verse" n="21">Заприязнися із Ним, та й май спокій, цим прийде на тебе добро.</seg>
          <seg type="verse" n="22">Закона візьми з Його уст, а слова Його в серце своє поклади.</seg>
          <seg type="verse" n="23">Якщо вернешся до Всемогутнього, будеш збудований, і віддалиш беззаконня з наметів своїх.</seg>
          <seg type="verse" n="24">І викинь до пороху золото, і мов камінь з потоку офірське те золото,</seg>
          <seg type="verse" n="25">і буде тобі Всемогутній за золото та за срібло блискуче тобі!</seg>
          <seg type="verse" n="26">Бо тоді Всемогутнього ти покохаєш і до Бога підіймеш обличчя своє,</seg>
          <seg type="verse" n="27">будеш благати Його й Він почує тебе, і ти обітниці свої надолужиш.</seg>
          <seg type="verse" n="28">А що постановиш, то виповниться те тобі, й на дорогах твоїх буде сяяти світло.</seg>
          <seg type="verse" n="29">Бо знижує Він спину пишного, хто ж смиренний, тому помагає.</seg>
          <seg type="verse" n="30">Рятує Він і небезвинного, і той чистотою твоїх рук урятований буде.</seg>
        </div>
        <div type="chapter" n="23">
          <seg type="verse" n="1">А Йов відповів та й сказав:</seg>
          <seg type="verse" n="2">Моя мова й сьогодні гірка, тяжче страждання моє за стогнання мої...</seg>
          <seg type="verse" n="3">О, якби то я знав, де Його я знайду, то прийшов би до місця Його пробування!</seg>
          <seg type="verse" n="4">Я б перед обличчям Його свою справу поклав, а уста свої я наповнив би доводами,</seg>
          <seg type="verse" n="5">розізнав би слова, що мені відповість, і я зрозумів би, що скаже мені.</seg>
          <seg type="verse" n="6">Чи зо мною на прю Він з великою силою стане? О ні, тільки б увагу звернув Він на мене!</seg>
          <seg type="verse" n="7">Справедливий судився б там з Ним, я ж назавжди б звільнивсь від свойого Судді.</seg>
          <seg type="verse" n="8">Та піду я на схід і немає Його, а на захід удамся Його не побачу,</seg>
          <seg type="verse" n="9">на півночі шукаю Його й не вхоплю, збочу на південь і не добачаю...</seg>
          <seg type="verse" n="10">А Він знає дорогу, яка при мені, хай би випробував Він мене, мов те золото, вийду!</seg>
          <seg type="verse" n="11">Трималась нога моя коло стопи Його, дороги Його я держався й не збочив.</seg>
          <seg type="verse" n="12">Я не відступався від заповідей Його губ, над уставу свою я ховав слова уст Його.</seg>
          <seg type="verse" n="13">Але Він при одному, й хто заверне Його? Як чого зажадає душа Його, те Він учинить:</seg>
          <seg type="verse" n="14">бо Він виконає, що про мене призначив, і в Нього багато такого, як це!</seg>
          <seg type="verse" n="15">Тому перед обличчям Його я тремчу, розважаю й жахаюсь Його...</seg>
          <seg type="verse" n="16">А Бог пом'якшив моє серце, і Всемогутній мене настрашив,</seg>
          <seg type="verse" n="17">бо не знищений я від темноти, ані від обличчя свого, що темність закрила його!</seg>
        </div>
        <div type="chapter" n="24">
          <seg type="verse" n="1">Для чого часи не заховані від Всемогутнього? Ті ж, що знають Його, Його днів не побачать!</seg>
          <seg type="verse" n="2">Пересовують межі безбожні, стадо грабують вони та пасуть,</seg>
          <seg type="verse" n="3">займають осла в сиротини, беруть у заставу вола від удовиць,</seg>
          <seg type="verse" n="4">вони бідних з дороги спихають, разом мусять ховатися збіджені краю...</seg>
          <seg type="verse" n="5">Тож вони, бідарі, немов дикі осли на пустині, виходять на працю свою, здобичі шукаючи, степ йому хліба дає для дітей...</seg>
          <seg type="verse" n="6">На полі вночі вони жнуть, і збирають собі виноград у безбожного,</seg>
          <seg type="verse" n="7">наго ночують вони, без одежі, і не мають вкриття собі в холоді,</seg>
          <seg type="verse" n="8">мокнуть від зливи гірської, а заслони не маючи, скелю вони обіймають...</seg>
          <seg type="verse" n="9">Сироту відривають від перс, і в заставу беруть від убогого...</seg>
          <seg type="verse" n="10">Ходять наго вони, без вбрання, і голодними носять снопи.</seg>
          <seg type="verse" n="11">Хоч між мурами їхніми роблять оливу, топчуть чавила, та прагнуть вони!</seg>
          <seg type="verse" n="12">Стогнуть люди із міста, і кричить душа вбиваних, а Бог на це зло не звертає уваги...</seg>
          <seg type="verse" n="13">Вони проти світла бунтують, не знають доріг Його, і на стежках Його не сидять.</seg>
          <seg type="verse" n="14">На світанку встає душогуб, замордовує бідного та злидаря, а ніч він проводить, як злодій...</seg>
          <seg type="verse" n="15">А перелюбника око чекає смеркання, говорячи: Не побачить мене жодне око! і заслону кладе на обличчя...</seg>
          <seg type="verse" n="16">Підкопуються під доми в темноті, замикаються вдень, світла не знають вони,</seg>
          <seg type="verse" n="17">бо ранок для них усіх разом то темрява, і знають вони жахи темряви...</seg>
          <seg type="verse" n="18">Такий легкий він на поверхні води, на землі їхня частка проклята, не вернеться він на дорогу садів-виноградів...</seg>
          <seg type="verse" n="19">Як посуха та спека їдять сніжну воду, так шеол поїсть грішників!</seg>
          <seg type="verse" n="20">Забуде його лоно матері, буде жерти черва його, мов солодощі, більше не буде він згадуваний, і безбожник поламаний буде, мов дерево!...</seg>
          <seg type="verse" n="21">Чинить зло для бездітної він, щоб вона не родила, і вдовиці не зробить добра.</seg>
          <seg type="verse" n="22">А міццю своєю він тягне могутніх, коли він встає, то ніхто вже не певний свойого життя!</seg>
          <seg type="verse" n="23">Бог дає йому все на безпеку, і на те він спирається, та очі Його бачать їхні дороги:</seg>
          <seg type="verse" n="24">підіймуться трохи й немає вже їх, бо понижені... Як усе, вони гинуть, і зрізуються, немов та колоскова головка...</seg>
          <seg type="verse" n="25">Якщо ж ні, то хто зробить мене неправдомовцем, а слово моє на марноту оберне?</seg>
        </div>
        <div type="chapter" n="25">
          <seg type="verse" n="1">І заговорив шух'янин Білдад та й сказав:</seg>
          <seg type="verse" n="2">Панування та острах у Нього, Який на висотах Своїх чинить мир.</seg>
          <seg type="verse" n="3">Чи війську Його є число? І над ким Його світло не сходить?</seg>
          <seg type="verse" n="4">І як може людина бути праведною перед Богом, і як може бути чистим, від жінки народжений?</seg>
          <seg type="verse" n="5">Таж Йому навіть місяць не світить, і в очах Його й зорі не ясні!</seg>
          <seg type="verse" n="6">Що ж тоді людина ота, червяк, чи син людський хробак?...</seg>
        </div>
        <div type="chapter" n="26">
          <seg type="verse" n="1">А Йов відповів та й сказав:</seg>
          <seg type="verse" n="2">Як безсилому ти допоміг, як рамено підпер ти неможному?</seg>
          <seg type="verse" n="3">Що ти радив немудрому, й яку раду подав багатьом?</seg>
          <seg type="verse" n="4">Кому ти слова говорив, і чий дух вийшов з тебе?</seg>
          <seg type="verse" n="5">Рефаїми тремтять під водою й всі її мешканці.</seg>
          <seg type="verse" n="6">Голий шеол перед Ним, і нема покриття Аваддону.</seg>
          <seg type="verse" n="7">Він над порожнечею північ простяг, на нічому Він землю повісив.</seg>
          <seg type="verse" n="8">Він зав'язує воду в Своїх облаках, і не розбивається хмара під ними.</seg>
          <seg type="verse" n="9">Він поставив престола Свого, розтягнув над ним хмару Свою.</seg>
          <seg type="verse" n="10">На поверхні води Він зазначив межу аж до границі між світлом та темрявою.</seg>
          <seg type="verse" n="11">Стовпи неба тремтять та страшаться від гніву Його.</seg>
          <seg type="verse" n="12">Він міццю Своєю вспокоює море, і Своїм розумом нищить Рагава.</seg>
          <seg type="verse" n="13">Своїм Духом Він небо прикрасив, рука Його в ньому створила втікаючого Скорпіона.</seg>
          <seg type="verse" n="14">Таж це все самі кінці дороги Його, бо ми тільки слабке шепотіння чували про Нього, грім потуги ж Його хто його зрозуміє?...</seg>
        </div>
        <div type="chapter" n="27">
          <seg type="verse" n="1">І Йов далі вів мову свою та й казав:</seg>
          <seg type="verse" n="2">Як живий Бог, відкинув Він право моє, і душу мою засмутив Всемогутній,</seg>
          <seg type="verse" n="3">і як довго в мені ще душа моя, і дух Божий у ніздрях моїх,</seg>
          <seg type="verse" n="4">неправди уста мої не говоритимуть, а язик мій не скаже омани!</seg>
          <seg type="verse" n="5">Борони мене, Боже, признати вас за справедливих! Доки я не помру, своєї невинности я не відкину від себе,</seg>
          <seg type="verse" n="6">за свою справедливість тримаюся міцно, й її не пущу, моє серце не буде ганьбити ні одного з днів моїх,</seg>
          <seg type="verse" n="7">нехай буде мій ворог немов той безбожник, а хто повстає проти мене як кривдник!</seg>
          <seg type="verse" n="8">Яка ж бо надія лукавому, коли відірве, коли візьме Бог душу його?</seg>
          <seg type="verse" n="9">Чи Бог вислухає його крик, коли прийде на нього нещастя?</seg>
          <seg type="verse" n="10">Чи буде втішатися він Всемогутнім? Буде кликати Бога за кожного часу?</seg>
          <seg type="verse" n="11">Я вас буду навчати про Божую руку, що є у Всемогутнього я не сховаю,</seg>
          <seg type="verse" n="12">таж самі ви це бачили всі, то чого ж нісенітниці плещете?</seg>
          <seg type="verse" n="13">Така доля людини безбожної, це спадщина насильників, що отримають від Всемогутнього:</seg>
          <seg type="verse" n="14">Як розмножаться діти його то хіба для меча, а нащадки його не наситяться хлібом!</seg>
          <seg type="verse" n="15">Позосталих по нім моровиця сховає, і вдовиці його не заплачуть...</seg>
          <seg type="verse" n="16">Якщо накопичить він срібла, немов того пороху, і наготує одежі, як глини,</seg>
          <seg type="verse" n="17">то він наготує, а праведний вдягне, а срібло невинний поділить...</seg>
          <seg type="verse" n="18">Він будує свій дім, як та міль, й як той сторож, що ставить собі куреня,</seg>
          <seg type="verse" n="19">він лягає багатим, та більше не зробить того: свої очі відкриє й немає його...</seg>
          <seg type="verse" n="20">Страхіття досягнуть його, мов вода, вночі буря украде його,</seg>
          <seg type="verse" n="21">східній вітер його понесе і минеться, і бурею схопить його з його місця...</seg>
          <seg type="verse" n="22">Оце все Він кине на нього, і не змилосердиться, і від руки Його мусить той спішно втікати!</seg>
          <seg type="verse" n="23">Своїми долонями сплесне над ним, і свисне над ним з свого місця...</seg>
        </div>
        <div type="chapter" n="28">
          <seg type="verse" n="1">Отож, має срібло своє джерело, і є місце для золота, де його чистять,</seg>
          <seg type="verse" n="2">залізо береться із пороху, з каменя мідь виплавляється.</seg>
          <seg type="verse" n="3">Людина кладе для темноти кінця, і докраю досліджує все, і шукає каміння у темряві та в смертній тіні:</seg>
          <seg type="verse" n="4">ламає в копальні далеко від мешканця; забуті ногою людини, висять місця, віддалені від чоловіка.</seg>
          <seg type="verse" n="5">Земля хліб із неї походить, а під нею порито, немов би огнем,</seg>
          <seg type="verse" n="6">місце сапфіру каміння її, й порох золота в ній.</seg>
          <seg type="verse" n="7">Стежка туди не знає її хижий птах, її око орлине не бачило,</seg>
          <seg type="verse" n="8">не ступала по ній молода звірина, не ходив нею лев.</seg>
          <seg type="verse" n="9">Чоловік свою руку по кремінь витягує, гори від кореня перевертає,</seg>
          <seg type="verse" n="10">пробиває у скелях канали, і все дороге бачить око його!</seg>
          <seg type="verse" n="11">Він загачує ріки від виливу, а заховані речі виводить на світло.</seg>
          <seg type="verse" n="12">Та де мудрість знаходиться, і де місце розуму?</seg>
          <seg type="verse" n="13">Людина не знає ціни їй, і вона у країні живих не знаходиться.</seg>
          <seg type="verse" n="14">Безодня говорить: Вона не в мені! і море звіщає: Вона не зо мною!</seg>
          <seg type="verse" n="15">Щирого золота дати за неї не можна, і не важиться срібло ціною за неї.</seg>
          <seg type="verse" n="16">Не важать за неї офірського золота, ні дорогого оніксу й сапфіру.</seg>
          <seg type="verse" n="17">Золото й скло не рівняються в вартості їй, і її не зміняти на посуд із щирого золота.</seg>
          <seg type="verse" n="18">Коралі й кришталь і не згадуються, а набуток премудрости ліпший за перли!</seg>
          <seg type="verse" n="19">Не рівняється їй етіопський топаз, і не важиться золото щире за неї.</seg>
          <seg type="verse" n="20">А мудрість ізвідки проходить, і де місце розуму?</seg>
          <seg type="verse" n="21">Бо вона від очей усього живого захована, і від птаства небесного скрита вона.</seg>
          <seg type="verse" n="22">Аваддон той і смерть промовляють: Ушима своїми ми чули про неї лиш чутку!</seg>
          <seg type="verse" n="23">Тільки Бог розуміє дорогу її, й тільки Він знає місце її!</seg>
          <seg type="verse" n="24">Бо Він аж на кінці землі придивляється, бачить під небом усім.</seg>
          <seg type="verse" n="25">Коли Він чинив вагу вітрові, а воду утворював мірою,</seg>
          <seg type="verse" n="26">коли Він уставу складав для дощу та дороги для блискавки грому,</seg>
          <seg type="verse" n="27">тоді Він побачив її та про неї повів, міцно поставив її та її дослідив!</seg>
          <seg type="verse" n="28">І сказав Він людині тоді: Таж страх Господній це мудрість, а відступ від злого це розум!</seg>
        </div>
        <div type="chapter" n="29">
          <seg type="verse" n="1">І Йов далі вів мову свою та й сказав:</seg>
          <seg type="verse" n="2">О, коли б я був той, як за місяців давніх, як за днів тих, коли боронив мене Бог,</seg>
          <seg type="verse" n="3">коли над головою моєю світився світильник Його, і при світлі його я ходив в темноті,</seg>
          <seg type="verse" n="4">як був я за днів тих своєї погожої осени, коли Божа милість була над наметом моїм,</seg>
          <seg type="verse" n="5">коли Всемогутній зо мною ще був, а навколо мене мої діти,</seg>
          <seg type="verse" n="6">коли мої кроки купалися в маслі, а скеля оливні струмки біля мене лила!...</seg>
          <seg type="verse" n="7">Коли я виходив до брами при місті, і ставив на площі сидіння своє,</seg>
          <seg type="verse" n="8">як тільки вбачали мене юнаки то ховались, а старші вставали й стояли,</seg>
          <seg type="verse" n="9">зверхники стримували свою мову та клали долоню на уста свої,</seg>
          <seg type="verse" n="10">ховався тоді голос володарів, а їхній язик приліпав їм був до піднебіння...</seg>
          <seg type="verse" n="11">Бо яке ухо чуло про мене, то звало блаженним мене, і яке око бачило, то свідкувало за мене,</seg>
          <seg type="verse" n="12">бо я рятував бідаря, що про поміч кричав, і сироту та безпомічного.</seg>
          <seg type="verse" n="13">Благословення гинучого на мене приходило, а серце вдовиці чинив я співаючим!</seg>
          <seg type="verse" n="14">Зодягавсь я у праведність, і вона зодягала мене, немов плащ та завій було право моє.</seg>
          <seg type="verse" n="15">Очима я був для сліпого, а кривому ногами я був.</seg>
          <seg type="verse" n="16">Бідарям я був батьком, суперечку ж, якої не знав, я досліджував.</seg>
          <seg type="verse" n="17">Й я торощив злочинцеві щелепи, і виривав із зубів його схоплене.</seg>
          <seg type="verse" n="18">І я говорив: Умру я в своєму гнізді, і свої дні я помножу, немов той пісок:</seg>
          <seg type="verse" n="19">для води був відкритий мій корень, а роса зоставалась на вітці моїй...</seg>
          <seg type="verse" n="20">Моя слава була при мені все нова, і в руці моїй лук мій відновлював силу.</seg>
          <seg type="verse" n="21">Мене слухалися й дожидали, і мовчали на раду мою.</seg>
          <seg type="verse" n="22">По слові моїм уже не говорили, і падала мова моя на них краплями.</seg>
          <seg type="verse" n="23">І чекали мене, як дощу, і уста свої відкривали, немов на весінній той дощик...</seg>
          <seg type="verse" n="24">Коли я, бувало, сміявся до них, то не вірили, та світла обличчя мого не гасили.</seg>
          <seg type="verse" n="25">Вибирав я дорогу для них і сидів на чолі, і пробував, немов цар той у війську, коли тішить засмучених він!</seg>
        </div>
        <div type="chapter" n="30">
          <seg type="verse" n="1">А тепер насміхаються з мене молодші від мене літами, ті, що їхніх батьків я бридився б покласти із псами отари моєї...</seg>
          <seg type="verse" n="2">Та й сила рук їхніх для чого бувала мені? Повня сил їх минулась!</seg>
          <seg type="verse" n="3">Самотні були в недостатку та голоді, ссали вони суху землю, зруйновану та опустілу!</seg>
          <seg type="verse" n="4">рвали вони лободу на кущах, ялівцеве ж коріння було їхнім хлібом...</seg>
          <seg type="verse" n="5">Вони були вигнані з-поміж людей, кричали на них, немов на злодіїв,</seg>
          <seg type="verse" n="6">так що вони пробували в яругах долин, по ямах підземних та скелях,</seg>
          <seg type="verse" n="7">ревіли вони між кущами, збирались під терням,</seg>
          <seg type="verse" n="8">сини нерозумного й діти неславного, вони були вигнані з краю!</seg>
          <seg type="verse" n="9">А тепер я став піснею їм, і зробився для них поговором...</seg>
          <seg type="verse" n="10">Вони обридили мене, віддалились від мене, і від мойого обличчя не стримали слини,</seg>
          <seg type="verse" n="11">бо Він розв'язав мого пояса й мучить мене, то й вони ось вуздечку із себе відкинули перед обличчям моїм...</seg>
          <seg type="verse" n="12">По правиці встають жовтодзюбі, ноги мені підставляють, і топчуть на мене дороги нещастя свого...</seg>
          <seg type="verse" n="13">Порили вони мою стежку, хочуть мати користь із мойого життя, немає кому їх затримати,</seg>
          <seg type="verse" n="14">немов через вилім широкий приходять, валяються попід румовищем...</seg>
          <seg type="verse" n="15">Обернулось страхіття на мене, моя слава пронеслась, як вітер, і, як хмара, минулося щастя моє...</seg>
          <seg type="verse" n="16">А тепер розливається в мене душа моя, хапають мене дні нещастя!</seg>
          <seg type="verse" n="17">Вночі мої кості від мене віддовбуються, а жили мої не вспокоюються...</seg>
          <seg type="verse" n="18">З великої Божої сили змінилося тіло моє, і недуга мене оперізує, мов той хітон.</seg>
          <seg type="verse" n="19">Він укинув мене до болота, і став я подібний до пороху й попелу.</seg>
          <seg type="verse" n="20">Я кличу до Тебе, та Ти мені відповіді не даєш, я перед Тобою стою, Ти ж на мене лише придивляєшся...</seg>
          <seg type="verse" n="21">Ти змінився мені на жорстокого, мене Ти женеш силою Своєї руки...</seg>
          <seg type="verse" n="22">На вітер підняв Ти мене, на нього мене посадив, і робиш, щоб я розтопивсь на спустошення!</seg>
          <seg type="verse" n="23">Знаю я: Ти до смерти провадиш мене, і до дому зібрання, якого призначив для всього живого...</seg>
          <seg type="verse" n="24">Хіба не простягає руки потопельник, чи він у нещасті своїм не кричить?</seg>
          <seg type="verse" n="25">Чи ж не плакав я за бідарем? Чи за вбогим душа моя не сумувала?</seg>
          <seg type="verse" n="26">Бо чекав я добра, але лихо прийшло, сподівався я світла, та темнота прийшла...</seg>
          <seg type="verse" n="27">Киплять мої нутрощі й не замовкають, зустріли мене дні нещастя,</seg>
          <seg type="verse" n="28">ходжу почорнілий без сонця, на зборі встаю та кричу...</seg>
          <seg type="verse" n="29">Я став братом шакалам, а струсятам товаришем,</seg>
          <seg type="verse" n="30">моя шкіра зчорніла та й лупиться з мене, від спекоти спалилися кості мої...</seg>
          <seg type="verse" n="31">І стала жалобою арфа моя, а сопілка моя зойком плачливим...</seg>
        </div>
        <div type="chapter" n="31">
          <seg type="verse" n="1">Умову я склав був з очима своїми, то як буду дивитись на дівчину?</seg>
          <seg type="verse" n="2">І зверху яка доля від Бога, чи спадщина від Всемогутнього із висот?</seg>
          <seg type="verse" n="3">Хіба не загибіль для кривдника, і хіба не нещастя злочинцям?</seg>
          <seg type="verse" n="4">Хіба ж Він не бачить дороги мої, і не лічить усі мої кроки?</seg>
          <seg type="verse" n="5">Якщо я ходив у марноті, і на оману спішила нога моя,</seg>
          <seg type="verse" n="6">то нехай на вазі справедливости зважить мене, і невинність мою Бог пізнає!</seg>
          <seg type="verse" n="7">Якщо збочує крок мій з дороги, і за очима моїми пішло моє серце, і до рук моїх нечисть приліпла,</seg>
          <seg type="verse" n="8">то нехай сію я, а їсть інший, а рослинність моя нехай вирвана буде з корінням!</seg>
          <seg type="verse" n="9">Якщо моє серце зваблялось до жінки чужої, і причаювався я при дверях мойого товариша,</seg>
          <seg type="verse" n="10">то хай меле для іншого жінка моя, і над нею нехай нахиляються інші!</seg>
          <seg type="verse" n="11">Бо гидота оце, й це провина підсудна,</seg>
          <seg type="verse" n="12">бо огонь це, який буде жерти аж до Аваддону, і вирве з корінням увесь урожай мій!...</seg>
          <seg type="verse" n="13">Якщо я понехтував правом свойого раба чи своєї невільниці в їх суперечці зо мною,</seg>
          <seg type="verse" n="14">то що я зроблю, як підійметься Бог? А коли Він приглянеться, що Йому відповім?</seg>
          <seg type="verse" n="15">Чи ж не Той, Хто мене учинив у нутрі, учинив і його, і Один утворив нас в утробі?</seg>
          <seg type="verse" n="16">Чи бажання убогих я стримував, а очі вдовицям засмучував?</seg>
          <seg type="verse" n="17">Чи я сам поїдав свій шматок, і з нього не їв сирота?</seg>
          <seg type="verse" n="18">Таж від днів молодечих моїх виростав він у мене, як в батька, і від утроби матері моєї я провадив його!</seg>
          <seg type="verse" n="19">Якщо бачив я гинучого без одежі, і вбрання не було в сіромахи,</seg>
          <seg type="verse" n="20">чи ж не благословляли мене його стегна, і руном овечок моїх він не грівся?</seg>
          <seg type="verse" n="21">Якщо на сироту я порушував руку свою, коли бачив у брамі собі допомогу,</seg>
          <seg type="verse" n="22">хай рамено моє відпаде від свойого плеча, а рука моя від суглобу свого нехай буде відламана!</seg>
          <seg type="verse" n="23">Бо острах на мене нещастя від Бога, а перед величчям Його я не можу встояти...</seg>
          <seg type="verse" n="24">Чи я золото клав за надію собі, чи до щирого золота я говорив: Ти, безпеко моя?</seg>
          <seg type="verse" n="25">Чи тішився я, що велике багатство моє, й що рука моя стільки надбала?</seg>
          <seg type="verse" n="26">Коли бачив я сонце, як сяє воно, а місяць велично пливе,</seg>
          <seg type="verse" n="27">то коли б потаємно повабилось серце моє, і цілунки рукою я їм посилав,</seg>
          <seg type="verse" n="28">це так само провина підсудна була б, бо відрікся б я Бога Всевишнього!</seg>
          <seg type="verse" n="29">Чи я тішивсь упадком свойого ненависника, чи порушувавсь я, коли зло спотикало його?</seg>
          <seg type="verse" n="30">Таки ні, не давав я на гріх піднебіння свого, щоб прокляттям жадати душі його.</seg>
          <seg type="verse" n="31">Хіба люди намету мого не казали: Хто покаже такого, хто з м'яса його не наситився?</seg>
          <seg type="verse" n="32">Чужинець на вулиці не ночував, я двері свої відчиняв подорожньому.</seg>
          <seg type="verse" n="33">Чи ховав свої прогріхи я, як людина, щоб у своєму нутрі затаїти провину свою?</seg>
          <seg type="verse" n="34">Бо тоді я боявся б великого натовпу, і сором від родів жахав би мене, я мовчав би, й з дверей не виходив...</seg>
          <seg type="verse" n="35">О, якби мене вислухав хто! Оце підпис моєї руки: Нехай Всемогутній мені відповість, а ось звій, зо скаргою, що його написав мій противник...</seg>
          <seg type="verse" n="36">Чи ж я не носив би його на своєму плечі, не обвинувся б ним, як вінками?</seg>
          <seg type="verse" n="37">Число кроків своїх я представлю йому; мов до князя, наближусь до нього.</seg>
          <seg type="verse" n="38">Якщо проти мене голосить земля моя, й її борозни плачуть із нею,</seg>
          <seg type="verse" n="39">якщо без грошей я їв плоди її, а її власника я стогнати примушував,</seg>
          <seg type="verse" n="40">то замість пшениці хай виросте терен, а замість ячменю кукіль!... Слова Йова скінчилися.</seg>
        </div>
        <div type="chapter" n="32">
          <seg type="verse" n="1">І перестали ті троє мужів відповідати Йову, бо він був справедливий в очах своїх.</seg>
          <seg type="verse" n="2">І запалився гнів Елігу, сина Барах'їлового, бузянина, з роду Рамового, на Йова запалився гнів його за те, що той уважав душу свою справедливішою за Бога.</seg>
          <seg type="verse" n="3">Також на трьох приятелів його запалився його гнів за те, що не знайшли вони відповіді, а зробили тільки Йова винним.</seg>
          <seg type="verse" n="4">А Елігу вичікував Йова та їх із словами, бо вони були старші віком за нього.</seg>
          <seg type="verse" n="5">І побачив Елігу, що нема належної відповіді в устах тих трьох людей, і запалився його гнів!</seg>
          <seg type="verse" n="6">І відповів бузянин Елігу, син Барах'їлів, та й сказав: Молодий я літами, ви ж старші, тому то я стримувався та боявся знання своє висловити вам.</seg>
          <seg type="verse" n="7">Я подумав: Хай вік промовляє, і хай розуму вчить многоліття!</seg>
          <seg type="verse" n="8">Справді, дух він у людині, та Всемогутнього подих їх мудрими чинить.</seg>
          <seg type="verse" n="9">Многолітні не завжди розумні, і не все розуміються в праві старі.</seg>
          <seg type="verse" n="10">Тому я кажу: Послухай мене, хай знання своє висловлю й я!</seg>
          <seg type="verse" n="11">Тож слів ваших вичікував я, наставляв свої уші до вашої мудрости, поки справу ви дослідите.</seg>
          <seg type="verse" n="12">І я приглядався до вас, й ось немає між вами, хто б Йову довів, хто б відповідь дав на слова його!</seg>
          <seg type="verse" n="13">Щоб ви не сказали: Ми мудрість знайшли: не людина, а Бог переможе його!</seg>
          <seg type="verse" n="14">Не на мене слова він скеровував, і я не відповім йому мовою вашою.</seg>
          <seg type="verse" n="15">Полякались вони, вже не відповідають, не мають вже слів...</seg>
          <seg type="verse" n="16">Я чекав, що не будуть вони говорити, що спинились, не відповідають уже.</seg>
          <seg type="verse" n="17">Відповім також я свою частку, і висловлю й я свою думку.</seg>
          <seg type="verse" n="18">Бо я повний словами, дух мойого нутра докучає мені...</seg>
          <seg type="verse" n="19">Ось утроба моя, мов вино невідкрите, вона тріскається, як нові бурдюки!</seg>
          <seg type="verse" n="20">Нехай я скажу й буде легше мені, нехай уста відкрию свої й відповім!</seg>
          <seg type="verse" n="21">На особу не буду уваги звертати, не буду підлещуватись до людини,</seg>
          <seg type="verse" n="22">бо не вмію підлещуватись! Коли ж ні, нехай зараз візьме мене мій Творець!</seg>
        </div>
        <div type="chapter" n="33">
          <seg type="verse" n="1">Але слухай но, Йове, промови мої, і візьми до ушей всі слова мої.</seg>
          <seg type="verse" n="2">Ось я уста свої відкриваю, в моїх устах говорить язик мій.</seg>
          <seg type="verse" n="3">Простота мого серця слова мої, і висловлять ясно знання мої уста.</seg>
          <seg type="verse" n="4">Дух Божий мене учинив, й оживляє мене Всемогутнього подих.</seg>
          <seg type="verse" n="5">Якщо можеш, то дай мені відповідь, вишикуйсь передо мною, постався!</seg>
          <seg type="verse" n="6">Тож Божий і я, як і ти, з глини витиснений теж і я!</seg>
          <seg type="verse" n="7">Ото страх мій тебе не настрашить, і не буде тяжкою рука моя на тобі.</seg>
          <seg type="verse" n="8">Отож, говорив до моїх ушей ти, і я чув голос слів:</seg>
          <seg type="verse" n="9">Чистий я, без гріха, я невинний, і немає провини в мені!</seg>
          <seg type="verse" n="10">Оце Сам Він причини на мене знаходить, уважає мене Собі ворогом.</seg>
          <seg type="verse" n="11">У кайдани закув мої ноги, усі стежки мої Він стереже...</seg>
          <seg type="verse" n="12">Ось у цьому ти не справедливий! Відповім я тобі, бо більший же Бог за людину!</seg>
          <seg type="verse" n="13">Чого Ти із Ним сперечаєшся, що про всі Свої справи Він відповіді не дає?</seg>
          <seg type="verse" n="14">Бо Бог промовляє і раз, і два рази, та людина не бачить того:</seg>
          <seg type="verse" n="15">у сні, у видінні нічному, коли міцний сон на людей нападає, в дрімотах на ложі,</seg>
          <seg type="verse" n="16">тоді відкриває Він ухо людей, і настрашує їх осторогою,</seg>
          <seg type="verse" n="17">щоб відвести людину від чину її, і Він гордість від мужа ховає,</seg>
          <seg type="verse" n="18">щоб від гробу повстримати душу його, а живая його щоб не впала на ратище.</seg>
          <seg type="verse" n="19">І карається хворістю він на постелі своїй, а в костях його сварка міцна.</seg>
          <seg type="verse" n="20">І жива його бридиться хлібом, а душа його стравою влюбленою.</seg>
          <seg type="verse" n="21">Гине тіло його, аж не видно його, і вистають його кості, що перше не видні були.</seg>
          <seg type="verse" n="22">І до гробу душа його зближується, а живая його до померлих іде.</seg>
          <seg type="verse" n="23">Якщо ж Ангол-заступник при нім, один з тисячі, щоб представити людині її правоту,</seg>
          <seg type="verse" n="24">то Він буде йому милосердний та й скаже: Звільни ти його, щоб до гробу не йшов він, Я викуп знайшов.</seg>
          <seg type="verse" n="25">Тоді відмолодиться тіло його, поверне до днів його юности.</seg>
          <seg type="verse" n="26">Він благатиме Бога, й його Собі Він уподобає, і обличчя його буде бачити з окликом радости, і чоловікові верне його справедливість.</seg>
          <seg type="verse" n="27">Він дивитиметься на людей й говоритиме: Я грішив був і правду кривив, та мені не відплачено.</seg>
          <seg type="verse" n="28">Він викупив душу мою, щоб до гробу не йшла, і буде бачити світло живая моя.</seg>
          <seg type="verse" n="29">Бог робить це все двічі-тричі з людиною,</seg>
          <seg type="verse" n="30">щоб душу її відвернути від гробу, щоб він був освітлений світлом живих.</seg>
          <seg type="verse" n="31">Уважай, Йове, слухай мене, мовчи, а я промовлятиму!</seg>
          <seg type="verse" n="32">Коли маєш слова, то дай мені відповідь, говори, бо бажаю твого оправдання.</seg>
          <seg type="verse" n="33">Якщо ні ти послухай мене; помовчи, й я навчу тебе мудрости!</seg>
        </div>
        <div type="chapter" n="34">
          <seg type="verse" n="1">І говорив Елігу та й сказав:</seg>
          <seg type="verse" n="2">Слухайте, мудрі, слова ці мої, ви ж, розважні, почуйте мене!</seg>
          <seg type="verse" n="3">Бо ухо слова випробовує, а піднебіння їжу куштує.</seg>
          <seg type="verse" n="4">Виберім право собі, між собою пізнаймо, що добре.</seg>
          <seg type="verse" n="5">Бо Йов говорив: Я був справедливий, та відкинув Бог право моє.</seg>
          <seg type="verse" n="6">Чи буду неправду казати за право своє? Без вини небезпечна стріла моя...</seg>
          <seg type="verse" n="7">Чи є такий муж, як цей Йов, що п'є глузування, як воду,</seg>
          <seg type="verse" n="8">і товаришує з злочинцями, і ходить з людьми беззаконними?</seg>
          <seg type="verse" n="9">Бо він каже: Нема людині користи, коли її Бог уподобає.</seg>
          <seg type="verse" n="10">Тож вислухайте, ви розумні, мене: Бог далекий від несправедливости, і Всемогутній від кривди!</seg>
          <seg type="verse" n="11">Бо за чином людини Він їй надолужить, і згідно з своєю дорогою знайде людина заплату!</seg>
          <seg type="verse" n="12">Тож поправді, не чинить Бог несправедливого, і Всемогутній не скривлює права.</seg>
          <seg type="verse" n="13">Хто землю довірив Йому, і хто на Нього вселенну поклав?</seg>
          <seg type="verse" n="14">Коли б Він до Себе забрав Своє серце, Свій дух, і Свій подих до Себе забрав,</seg>
          <seg type="verse" n="15">всяке тіло погинуло б вмить, а людина повернулася б на порох!...</seg>
          <seg type="verse" n="16">Коли маєш ти розум, послухай же це, почуй голос оцих моїх слів:</seg>
          <seg type="verse" n="17">Хіба стримувати може ненависник право? І хіба осудити ти зможеш Всеправедного?</seg>
          <seg type="verse" n="18">Хіба можна сказати цареві: Негідний, а вельможним: Безбожний?</seg>
          <seg type="verse" n="19">Таж Він не звертає уваги на зверхників, і не вирізнює можного перед убогим, бо всі вони чин Його рук,</seg>
          <seg type="verse" n="20">за хвилину вони помирають, опівночі... Доторкнеться Він можних і гинуть вони, сильний усунений буде рукою не людською.</seg>
          <seg type="verse" n="21">Бо очі Його на дорогах людини, і Він бачить всі кроки її,</seg>
          <seg type="verse" n="22">немає темноти, немає і темряви, де б злочинці сховались.</seg>
          <seg type="verse" n="23">Бо людині Він не призначає означений час, щоб ходила до Бога на суд.</seg>
          <seg type="verse" n="24">Він сильних ламає без досліду, і ставить на місце їх інших.</seg>
          <seg type="verse" n="25">Бож знає Він їхні діла, оберне вночі і почавлені будуть!</seg>
          <seg type="verse" n="26">Як несправедливих уразить Він їх, на видному місці,</seg>
          <seg type="verse" n="27">за те, що вони відступили від Нього, і не розуміли доріг Його всіх,</seg>
          <seg type="verse" n="28">щоб зойк сіромахи спровадити до Нього, бо Він чує благання пригнічених.</seg>
          <seg type="verse" n="29">Коли Він заспокоїть, то хто винуватити буде? Коли Він закриє лице, хто побачить Його? А це робиться і над народом, і над людиною разом,</seg>
          <seg type="verse" n="30">щоб не панував чоловік нечестивий із тих, що правлять за пастку народові.</seg>
          <seg type="verse" n="31">Бо Богові треба отак говорити: Несу я заслужене, злого робити не буду!</seg>
          <seg type="verse" n="32">Чого я не бачу, навчи Ти мене; коли кривду зробив я, то більше не буду чинити!</seg>
          <seg type="verse" n="33">Чи на думку твою надолужить Він це, бо відкинув ти те? Бо вибереш ти, а не я, а що знаєш, кажи!</seg>
          <seg type="verse" n="34">Мені скажуть розумні та муж мудрий, який мене слухає:</seg>
          <seg type="verse" n="35">Йов говорить немудро, а слова його без розуміння.</seg>
          <seg type="verse" n="36">О, коли б Йов досліджений був аж навіки за відповіді, як злі люди,</seg>
          <seg type="verse" n="37">бо він додає до свойого гріха ще провину, між нами він плеще в долоні та множить на Бога промови свої...</seg>
        </div>
        <div type="chapter" n="35">
          <seg type="verse" n="1">І говорив Елігу та й сказав:</seg>
          <seg type="verse" n="2">Чи це полічив ти за право, як кажеш: Моя праведність більша за Божу?</seg>
          <seg type="verse" n="3">Бо ти говорив: Що поможе тобі? Яку користь із цього я матиму більшу, аніж від свойого гріха?</seg>
          <seg type="verse" n="4">Я тобі відповім, а з тобою і ближнім твоїм.</seg>
          <seg type="verse" n="5">Подивися на небо й побач, і на хмари споглянь, вони вищі за тебе.</seg>
          <seg type="verse" n="6">Як ти будеш грішити, що зробиш Йому? А стануть численні провини твої, що ти вчиниш Йому?</seg>
          <seg type="verse" n="7">Коли праведним станеш, що даси ти Йому? Або що Він візьме з твоєї руки?</seg>
          <seg type="verse" n="8">Для людини, як ти, беззаконня твоє, і для людського сина твоя справедливість!...</seg>
          <seg type="verse" n="9">Від безлічі гноблення стогнуть вони, кричать від твердого плеча багатьох...</seg>
          <seg type="verse" n="10">Та не скаже ніхто: Де ж той Бог, що мене Він створив, що вночі дає співи,</seg>
          <seg type="verse" n="11">що нас над худобу земну Він навчає, і над птаство небесне вчиняє нас мудрими?</seg>
          <seg type="verse" n="12">Вони там кричать, але через бундючність злочинців Він відповіді не дає.</seg>
          <seg type="verse" n="13">Тільки марноти не слухає Бог, і Всемогутній не бачить її.</seg>
          <seg type="verse" n="14">Що ж тоді, коли кажеш: Не бачив Його! Та є суд перед Ним, і чекай ти його!</seg>
          <seg type="verse" n="15">А тепер, коли гнів Його не покарав, і не дуже пізнав про глупоту,</seg>
          <seg type="verse" n="16">то намарно Йов уста свої відкриває та множить слова без знання...</seg>
        </div>
        <div type="chapter" n="36">
          <seg type="verse" n="1">І далі Елігу казав:</seg>
          <seg type="verse" n="2">Почекай мені трохи, й тобі покажу, бо ще є про Бога слова.</seg>
          <seg type="verse" n="3">Зачну викладати я здалека, і Творцеві своєму віддам справедливість.</seg>
          <seg type="verse" n="4">Бо справді слова мої не неправдиві, я з тобою безвадний в знанні.</seg>
          <seg type="verse" n="5">Таж Бог сильний, і не відкидає нікого, Він міцний в силі серця.</seg>
          <seg type="verse" n="6">Не лишає безбожного Він при житті, але право для бідних дає.</seg>
          <seg type="verse" n="7">Від праведного Він очей Своїх не відвертає, але їх садовить з царями на троні назавжди, і вони підвищаються.</seg>
          <seg type="verse" n="8">А як тільки вони ланцюгами пов'язані, і тримаються в путах біди,</seg>
          <seg type="verse" n="9">то Він їм представляє їх вчинок та їхні провини, що багато їх стало.</seg>
          <seg type="verse" n="10">Відкриває Він ухо їх для остороги, та велить, щоб вернулися від беззаконня.</seg>
          <seg type="verse" n="11">Якщо тільки послухаються, та стануть служити Йому, покінчать вони свої дні у добрі, а роки свої у приємнощах.</seg>
          <seg type="verse" n="12">Коли ж не послухаються, то наскочать на ратище, і покінчать життя без знання.</seg>
          <seg type="verse" n="13">А злосерді кладуть гнів на себе, не кричать, коли в'яже Він їх.</seg>
          <seg type="verse" n="14">У молодості помирає душа їх, а їхня живая поміж блудниками.</seg>
          <seg type="verse" n="15">Він визволяє убогого з горя його, а в переслідуванні відкриває їм ухо.</seg>
          <seg type="verse" n="16">Також і тебе Він би вибавив був із тісноти на широкість, що в ній нема утиску, а те, що на стіл твій поклалося б, повне товщу було б.</seg>
          <seg type="verse" n="17">Та правом безбожного ти переповнений, право ж та суд підпирають людину.</seg>
          <seg type="verse" n="18">Отож лютість нехай не намовить тебе до плескання в долоні, а окуп великий нехай не заверне з дороги тебе.</seg>
          <seg type="verse" n="19">Чи в біді допоможе твій зойк та всі зміцнення сили?</seg>
          <seg type="verse" n="20">Не квапся до ночі тієї, коли вирвані будуть народи із місця свого.</seg>
          <seg type="verse" n="21">Стережись, не звертайся до зла, яке замість біди ти обрав.</seg>
          <seg type="verse" n="22">Отож, Бог найвищий у силі Своїй, хто навчає, як Він?</seg>
          <seg type="verse" n="23">Хто дорогу Його Йому вказувати буде? І хто скаже: Ти кривду зробив?</seg>
          <seg type="verse" n="24">Пам'ятай, щоб звеличувати Його вчинок, про якого виспівують люди,</seg>
          <seg type="verse" n="25">що його бачить всяка людина, чоловік приглядається здалека.</seg>
          <seg type="verse" n="26">Отож, Бог великий та недовідомий, і недослідиме число Його літ!</seg>
          <seg type="verse" n="27">Бо стягає Він краплі води, і дощем вони падають з хмари Його,</seg>
          <seg type="verse" n="28">що хмари спускають його, і спадають дощем на багато людей.</seg>
          <seg type="verse" n="29">Також хто зрозуміє розтягнення хмари, грім намету Його?</seg>
          <seg type="verse" n="30">Отож, розтягає Він світло Своє над Собою і морську глибінь закриває,</seg>
          <seg type="verse" n="31">бо ними Він судить народи, багато поживи дає.</seg>
          <seg type="verse" n="32">Він тримає в руках Своїх блискавку, і керує її проти цілі.</seg>
          <seg type="verse" n="33">Її гуркіт звіщає про неї, і прихід її відчуває й худоба.</seg>
        </div>
        <div type="chapter" n="37">
          <seg type="verse" n="1">Отож, і від цього тремтить моє серце і зрушилось з місця свого.</seg>
          <seg type="verse" n="2">Уважливо слухайте гук Його голосу, і грім, що несеться із уст Його,</seg>
          <seg type="verse" n="3">його Він пускає попід усім небом, а світло Своє аж на кінці землі.</seg>
          <seg type="verse" n="4">За Ним грім ричить левом, гримить гуком своєї величности, і його Він не стримує, почується голос Його.</seg>
          <seg type="verse" n="5">Бог предивно гримить Своїм голосом, вчиняє великі діла, яких не розуміємо ми.</seg>
          <seg type="verse" n="6">До снігу говорить Він: Падай на землю! а дощеві та зливі: Будьте сильні!</seg>
          <seg type="verse" n="7">Він руку печатає кожній людині, щоб пізнали всі люди про діло Його.</seg>
          <seg type="verse" n="8">І звір входить у сховище, і живе в своїх лігвищах.</seg>
          <seg type="verse" n="9">Із кімнати південної буря приходить, а з вітру північного холод.</seg>
          <seg type="verse" n="10">Від Божого подиху лід повстає, і водна широкість тужавіє.</seg>
          <seg type="verse" n="11">Також Він обтяжує вільгістю тучу, і світло своє розпорошує хмара,</seg>
          <seg type="verse" n="12">і вона по околицях ходить та блукає за Його проводом, щоб чинити все те, що накаже Він їй на поверхні вселенної,</seg>
          <seg type="verse" n="13">він наводить її чи на кару для краю Свого, чи на милість.</seg>
          <seg type="verse" n="14">Бери, Йове, оце до ушей, уставай і розваж Божі чуда!</seg>
          <seg type="verse" n="15">Чи ти знаєш, що Бог накладає на них, і заяснює світло із хмари Своєї?</seg>
          <seg type="verse" n="16">Чи ти знаєш, як носиться хмара в повітрі, про чуда Того, Який має безвадне знання,</seg>
          <seg type="verse" n="17">ти, що шати твої стають теплі, як стишується земля з полудня?</seg>
          <seg type="verse" n="18">Чи ти розтягав із Ним хмару, міцну, немов дзеркало лите?</seg>
          <seg type="verse" n="19">Навчи нас, що скажем Йому? Через темність ми не впорядкуємо слова.</seg>
          <seg type="verse" n="20">Чи Йому оповісться, що буду казати? Чи зміг хто сказати, що Він знищений буде?</seg>
          <seg type="verse" n="21">І тепер ми не бачимо світла, щоб світило у хмарах, та вітер перейде і вичистить їх.</seg>
          <seg type="verse" n="22">Із півночі приходить воно, немов золото те, та над Богом величність страшна.</seg>
          <seg type="verse" n="23">Всемогутній, Його не знайшли ми, Він могутній у силі, але Він не мучить нікого судом та великою правдою.</seg>
          <seg type="verse" n="24">Тому нехай люди бояться Його, бо на всіх мудросердих не дивиться Він.</seg>
        </div>
        <div type="chapter" n="38">
          <seg type="verse" n="1">Тоді відповів Господь Йову із бурі й сказав:</seg>
          <seg type="verse" n="2">Хто то такий, що затемнює раду словами без розуму?</seg>
          <seg type="verse" n="3">Підпережи но ти стегна свої, як мужчина, а Я буду питати тебе, ти ж Мені поясни!</seg>
          <seg type="verse" n="4">Де ти був, коли землю основував Я? Розкажи, якщо маєш знання!</seg>
          <seg type="verse" n="5">Хто основи її положив, чи ти знаєш? Або хто розтягнув по ній шнура?</seg>
          <seg type="verse" n="6">У що підстави її позапущувані, або хто поклав камінь наріжний її,</seg>
          <seg type="verse" n="7">коли разом співали всі зорі поранні та радісний окрик здіймали всі Божі сини?</seg>
          <seg type="verse" n="8">І хто море воротами загородив, як воно виступало, немов би з утроби виходило,</seg>
          <seg type="verse" n="9">коли хмари поклав Я за одіж йому, а імлу за його пелюшки,</seg>
          <seg type="verse" n="10">і призначив йому Я границю Свою та поставив засува й ворота,</seg>
          <seg type="verse" n="11">і сказав: Аж досі ти дійдеш, не далі, і тут ось межа твоїх хвиль гордовитих?</seg>
          <seg type="verse" n="12">Чи за своїх днів ти наказував ранкові? Чи досвітній зорі показав її місце,</seg>
          <seg type="verse" n="13">щоб хапалась за кінці землі та посипались з неї безбожні?</seg>
          <seg type="verse" n="14">Земля змінюється, мов та глина печатки, і стають, немов одіж, вони!</seg>
          <seg type="verse" n="15">І нехай від безбожних їх світло відійметься, а високе рамено зламається!</seg>
          <seg type="verse" n="16">Чи ти сходив коли аж до морських джерел, і чи ти переходжувався дном безодні?</seg>
          <seg type="verse" n="17">Чи для тебе відкриті були брами смерти, і чи бачив ти брами смертельної тіні?</seg>
          <seg type="verse" n="18">Чи широкість землі ти оглянув? Розкажи, якщо знаєш це все!</seg>
          <seg type="verse" n="19">Де та дорога, що світло на ній пробуває? А темрява де її місце,</seg>
          <seg type="verse" n="20">щоб узяти її до границі її, і щоб знати стежки її дому?</seg>
          <seg type="verse" n="21">Знаєш ти, бо тоді народився ж ти був, і велике число твоїх днів!</seg>
          <seg type="verse" n="22">Чи доходив коли ти до схованок снігу, і схованки граду ти бачив,</seg>
          <seg type="verse" n="23">які Я тримаю на час лихоліття, на день бою й війни?</seg>
          <seg type="verse" n="24">Якою дорогою ділиться вітер, розпорошується по землі вітерець?</seg>
          <seg type="verse" n="25">Хто для зливи протоку провів, а для громовиці дорогу,</seg>
          <seg type="verse" n="26">щоб дощити на землю безлюдну, на пустиню, в якій чоловіка нема,</seg>
          <seg type="verse" n="27">щоб пустиню та пущу насичувати, і щоб забезпечити вихід траві?</seg>
          <seg type="verse" n="28">Чи є батько в доща, чи хто краплі роси породив?</seg>
          <seg type="verse" n="29">Із чиєї утроби лід вийшов, а іній небесний хто його породив?</seg>
          <seg type="verse" n="30">Як камінь, тужавіють води, а поверхня безодні ховається.</seg>
          <seg type="verse" n="31">Чи зв'яжеш ти зав'язки Волосожару, чи розв'яжеш віжки в Оріона?</seg>
          <seg type="verse" n="32">Чи виведеш часу свого Зодіяка, чи Воза з синами його попровадиш?</seg>
          <seg type="verse" n="33">Чи ти знаєш устави небес? Чи ти покладеш на землі їхню владу?</seg>
          <seg type="verse" n="34">Чи підіймеш свій голос до хмар, і багато води тебе вкриє?</seg>
          <seg type="verse" n="35">Чи блискавки ти посилаєш, і підуть вони, й тобі скажуть Ось ми?</seg>
          <seg type="verse" n="36">Хто мудрість вкладає людині в нутро? Або хто дає серцеві розум?</seg>
          <seg type="verse" n="37">Хто мудрістю хмари зрахує, і хто може затримати небесні посуди,</seg>
          <seg type="verse" n="38">коли порох зливається в зливки, а кавалки злипаються?</seg>
          <seg type="verse" n="39">Чи здобич левиці ти зловиш, і заспокоїш життя левчуків,</seg>
          <seg type="verse" n="40">як вони по леговищах туляться, на чатах сидять по кущах?</seg>
          <seg type="verse" n="41">Хто готує для крука поживу його, як до Бога кричать його діти, як без їжі блукають вони?</seg>
        </div>
        <div type="chapter" n="39">
          <seg type="verse" n="1">Хіба ти пізнав час народження скельних козиць? Хіба ти пильнував час мук породу лані?</seg>
          <seg type="verse" n="2">Чи на місяці лічиш, що сповнитись мусять, і відаєш час їх народження,</seg>
          <seg type="verse" n="3">коли приклякають вони, випускають дітей своїх, і звільняються від болів породу?</seg>
          <seg type="verse" n="4">Набираються сил їхні діти, на полі зростають, відходять і більше до них не вертаються.</seg>
          <seg type="verse" n="5">Хто пустив осла дикого вільним, і хто розв'язав ослу дикому пута,</seg>
          <seg type="verse" n="6">якому призначив Я степ його домом, а місцем його пробування солону пустиню?</seg>
          <seg type="verse" n="7">Він сміється із галасу міста, не чує він крику погонича.</seg>
          <seg type="verse" n="8">Що знаходить по горах, то паша його, і шукає він усього зеленого.</seg>
          <seg type="verse" n="9">Чи захоче служити тобі одноріг? Чи при яслах твоїх ночуватиме він?</seg>
          <seg type="verse" n="10">Чи ти однорога прив'яжеш до його борозни повороззям? Чи буде він боронувати за тобою долини?</seg>
          <seg type="verse" n="11">Чи повіриш йому через те, що має він силу велику, і свою працю на нього попустиш?</seg>
          <seg type="verse" n="12">Чи повіриш йому, що він верне насіння твоє, і збере тобі тік?</seg>
          <seg type="verse" n="13">Крило струсеве радісно б'ється, чи ж крило це й пір'їна лелеки?</seg>
          <seg type="verse" n="14">Бо яйця свої він на землю кладе та в поросі їх вигріває,</seg>
          <seg type="verse" n="15">і забува, що нога може їх розчавити, а звір польовий може їх розтоптати.</seg>
          <seg type="verse" n="16">Він жорстокий відносно дітей своїх, ніби вони не його, а що праця його може бути надаремна, того не боїться,</seg>
          <seg type="verse" n="17">бо Бог учинив, щоб забув він про мудрість, і не наділив його розумом.</seg>
          <seg type="verse" n="18">А за часу надходу стрільців ударяє він крильми повітря, і сміється з коня та з його верхівця!</seg>
          <seg type="verse" n="19">Чи ти силу коневі даси, чи шию його ти зодягнеш у гриву?</seg>
          <seg type="verse" n="20">Чи ти зробиш, що буде скакати він, мов сарана? Величне іржання його страшелезне!</seg>
          <seg type="verse" n="21">Б'є ногою в долині та тішиться силою, іде він насупроти зброї,</seg>
          <seg type="verse" n="22">сміється з страху й не жахається, і не вертається з-перед меча,</seg>
          <seg type="verse" n="23">хоч дзвонить над ним сагайдак, вістря списове та ратище!</seg>
          <seg type="verse" n="24">Він із шаленістю та лютістю землю ковтає, і не вірить, що чути гук рогу.</seg>
          <seg type="verse" n="25">При кожному розі кричить він: І-га! і винюхує здалека бій, грім гетьманів та крик.</seg>
          <seg type="verse" n="26">Чи яструб літає твоєю премудрістю, на південь простягує крила свої?</seg>
          <seg type="verse" n="27">Чи з твойого наказу орел підіймається, і мостить кубло своє на висоті?</seg>
          <seg type="verse" n="28">На скелі замешкує він та ночує, на скельнім вершку та твердині,</seg>
          <seg type="verse" n="29">ізвідти визорює їжу, далеко вдивляються очі його,</seg>
          <seg type="verse" n="30">а його пташенята п'ють кров. Де ж забиті, там він.</seg>
        </div>
        <div type="chapter" n="40">
          <seg type="verse" n="1">І говорив Господь Йову й сказав:</seg>
          <seg type="verse" n="2">Чи буде ставати на прю з Всемогутнім огудник? Хто сперечається з Богом, хай на це відповість!</seg>
          <seg type="verse" n="3">І Йов відповів Господеві й сказав:</seg>
          <seg type="verse" n="4">Оце я знікчемнів, що ж маю Тобі відповісти? Я кладу свою руку на уста свої...</seg>
          <seg type="verse" n="5">Я раз говорив був, і вже не скажу, а вдруге і більш не додам!...</seg>
          <seg type="verse" n="6">І відповів Господь Йову із бурі й сказав:</seg>
          <seg type="verse" n="7">Підпережи но ти стегна свої, як мужчина: Я буду питати тебе, ти ж пояснюй Мені!</seg>
          <seg type="verse" n="8">Чи ти хочеш порушити право Моє, винуватити Мене, щоб оправданим бути?</seg>
          <seg type="verse" n="9">Коли маєш рамено, як Бог, і голосом ти загримиш, немов Він,</seg>
          <seg type="verse" n="10">то окрась Ти себе пишнотою й величністю, зодягнися у славу й красу!</seg>
          <seg type="verse" n="11">Розпорош лютість гніву свого, і поглянь на все горде й принизь ти його!</seg>
          <seg type="verse" n="12">Поглянь на все горде й його впокори, поспихай нечестивих на їхньому місці,</seg>
          <seg type="verse" n="13">поховай їх у поросі разом, а їхні обличчя обвий в укритті.</seg>
          <seg type="verse" n="14">Тоді й Я тебе славити буду, як правиця твоя допоможе тобі!</seg>
          <seg type="verse" n="15">А ось бегемот, що його Я створив, як тебе, траву, як худоба велика, він їсть.</seg>
          <seg type="verse" n="16">Ото сила його в його стегнах, його ж міцність у м'язах його живота.</seg>
          <seg type="verse" n="17">Випростовує він, немов кедра, свойого хвоста, жили стегон його посплітались.</seg>
          <seg type="verse" n="18">Його кості немов мідяні оті рури, костомахи його як ті пруття залізні.</seg>
          <seg type="verse" n="19">Голова оце Божих доріг; і тільки Творець його може зблизити до нього меча...</seg>
          <seg type="verse" n="20">Бо гори приносять поживу йому, і там грається вся звірина польова.</seg>
          <seg type="verse" n="21">Під лотосами він вилежується, в укритті очерету й болота.</seg>
          <seg type="verse" n="22">Лотоси тінню своєю вкривають його, тополі поточні його обгортають.</seg>
          <seg type="verse" n="23">Ось підіймається річка, та він не боїться її, він безпечний, хоча б сам Йордан йому в пащу впливав!</seg>
          <seg type="verse" n="24">Хто може схопити його в його очах, гаками ніздрю продіравити?</seg>
        </div>
        <div type="chapter" n="41">
          <seg type="verse" n="1">(40-25) Чи левіятана потягнеш гачком, і йому язика стягнеш шнуром?</seg>
          <seg type="verse" n="2">(40-26) Чи очеретину вкладеш йому в ніздря, чи терниною щоку йому продіравиш?</seg>
          <seg type="verse" n="3">(40-27) Чи він буде багато благати тебе, чи буде тобі говорити лагідне?</seg>
          <seg type="verse" n="4">(40-28) Чи складе він умову з тобою, і ти візьмеш його за раба собі вічного?</seg>
          <seg type="verse" n="5">(40-29) Чи ним бавитись будеш, як птахом, і прив'яжеш його для дівчаток своїх?</seg>
          <seg type="verse" n="6">(40-30) Чи ним спільники торгуватимуть, чи поділять його між купців-хананеїв?</seg>
          <seg type="verse" n="7">(40-31) Чи шпильками проколиш ти шкіру його, а острогою риб'ячою його голову?</seg>
          <seg type="verse" n="8">(40-32) Поклади ж свою руку на нього, й згадай про війну, і більше того не чини!</seg>
          <seg type="verse" n="9">(41-1) Тож надія твоя неправдива, на сам вигляд його упадеш.</seg>
          <seg type="verse" n="10">(41-2) Нема смільчака, щоб його він збудив, а хто ж перед обличчям Моїм зможе стати?</seg>
          <seg type="verse" n="11">(41-3) Хто вийде навпроти Мене й буде цілий? Що під небом усім це Моє!</seg>
          <seg type="verse" n="12">(41-4) Не буду мовчати про члени його, про стан його сили й красу його складу.</seg>
          <seg type="verse" n="13">(41-5) Хто відкриє поверхню одежі його? Хто підійде коли до двійних його щелепів?</seg>
          <seg type="verse" n="14">(41-6) Двері обличчя його хто відчинить? Навколо зубів його жах!</seg>
          <seg type="verse" n="15">(41-7) Його спина канали щитів, поєднання їх крем'яная печать.</seg>
          <seg type="verse" n="16">(41-8) Одне до одного доходить, а вітер між ними не пройде.</seg>
          <seg type="verse" n="17">(41-9) Одне до одного притверджені, сполучені, і не відділяться.</seg>
          <seg type="verse" n="18">(41-10) Його чхання засвічує світло, а очі його як повіки зорі світової!</seg>
          <seg type="verse" n="19">(41-11) Бухає полум'я з пащі його, вириваються іскри огненні!</seg>
          <seg type="verse" n="20">(41-12) Із ніздер його валить дим, немов з того горшка, що кипить та біжить.</seg>
          <seg type="verse" n="21">(41-13) Його подих розпалює вугіль, і бухає полум'я з пащі його.</seg>
          <seg type="verse" n="22">(41-14) Сила ночує на шиї його, а страх перед ним утікає.</seg>
          <seg type="verse" n="23">(41-15) М'ясо нутра його міцно тримається, воно в ньому тверде, не хитається.</seg>
          <seg type="verse" n="24">(41-16) Його серце, мов з каменя вилите, і тверде, як те долішнє жорно!</seg>
          <seg type="verse" n="25">(41-17) Як підводиться він, перелякуються силачі, та й ховаються з жаху.</seg>
          <seg type="verse" n="26">(41-18) Той меч, що досягне його, не встоїть, ані спис, ані ратище й панцер.</seg>
          <seg type="verse" n="27">(41-19) За солому залізо вважає, а мідь за гнилу деревину!</seg>
          <seg type="verse" n="28">(41-20) Син лука, стріла, не примусит увтікати його, каміння із пращі для нього зміняється в сіно.</seg>
          <seg type="verse" n="29">(41-21) Булаву уважає він за соломинку, і сміється із посвисту ратища.</seg>
          <seg type="verse" n="30">(41-22) Під ним гостре череп'я, лягає на гостре, немов у болото.</seg>
          <seg type="verse" n="31">(41-23) Чинить він, що кипить глибочінь, мов горня, і обертає море в окріп.</seg>
          <seg type="verse" n="32">(41-24) Стежка світить за ним, а безодня здається йому сивиною.</seg>
          <seg type="verse" n="33">(41-25) Немає подоби йому на землі, він безстрашним створений,</seg>
          <seg type="verse" n="34">(41-26) він бачить усе, що високе, він цар над усім пишним звір'ям!</seg>
        </div>
        <div type="chapter" n="42">
          <seg type="verse" n="1">А Йов відповів Господеві й сказав:</seg>
          <seg type="verse" n="2">Я знаю, що можеш Ти все, і не спиняється задум у Тебе!</seg>
          <seg type="verse" n="3">Хто ж то такий, що ховає пораду немудру? Тому я говорив, але не розумів... Це чудніше від мене, й не знаю його:</seg>
          <seg type="verse" n="4">Слухай же ти, а Я буду казати, запитаю тебе, ти ж Мені поясни...</seg>
          <seg type="verse" n="5">Тільки послухом уха я чув був про Тебе, а тепер моє око ось бачить Тебе...</seg>
          <seg type="verse" n="6">Тому я зрікаюсь говореного, і каюсь у поросі й попелі!...</seg>
          <seg type="verse" n="7">І сталося по тому, як Господь промовив ці слова до Йова, сказав Господь теманянину Еліфазові: Запалився Мій гнів на тебе та на двох твоїх приятелів, бо ви не говорили слушного про Мене, як раб Мій Йов.</seg>
          <seg type="verse" n="8">А тепер візьміть собі сім бичків та сім баранів, і йдіть до Мого раба Йова, і принесете цілопалення за себе, а Мій раб Йов помолиться за вас, бо тільки з ним Я буду рахуватися, щоб не вчинити вам злої речі, бо ви не говорили слушного про Мене, як раб Мій Йов.</seg>
          <seg type="verse" n="9">І пішли теманянин Еліфаз, і шух'янин Білдад, та нааматянин Цофар, і зробили, як говорив їм Господь. І споглянув Господь на Йова.</seg>
          <seg type="verse" n="10">І Господь привернув Йова до першого стану, коли він помолився за своїх приятелів. І помножив Господь усе, що Йов мав, удвоє.</seg>
          <seg type="verse" n="11">І поприходили до нього всі брати його, і всі сестри його та всі попередні знайомі його, і їли з ним хліб у його домі. І вони головою хитали над ним, та потішали його за все зле, що Господь був спровадив на нього. І дали вони йому кожен по одній кеситі, і кожен по одній золотій обручці.</seg>
          <seg type="verse" n="12">А Господь поблагословив останок днів Йова більше від початку його, і було в нього чотирнадцять тисяч дрібної худоби, і шість тисяч верблюдів, тисяча пар худоби великої та тисяча ослиць.</seg>
          <seg type="verse" n="13">І було в нього семеро синів та три дочки.</seg>
          <seg type="verse" n="14">І назвав він ім'я першій: Єміма, і ім'я другій: Кеція, а ім'я третій: Керен-Гаппух.</seg>
          <seg type="verse" n="15">І таких вродливих жінок, як Йовові дочки, не знайшлося по всій землі. І дав їм їх батько спадщину поміж їхніми братами.</seg>
          <seg type="verse" n="16">А Йов жив по тому сотню й сорок років, і побачив синів своїх та синів синів своїх, чотири поколінні.</seg>
          <seg type="verse" n="17">І впокоївся Йов старим та насиченим днями.</seg>
        </div>
      </div>
    </body>
  </text>
</cesDoc>
