<?xml version="1.0" encoding="UTF-8"?>
<song>
  <title>Єремія</title>
  <lyrics>
    <verse label="Jer 1:1">Слова Єремії, сина Хілкійїного, з священиків, що в Анатоті, у Веніяминовому краї,</verse>
    <verse label="Jer 1:2">що було до нього Господнє слово за днів Йосії, Амонового сина, Юдиного царя, тринадцятого року його царювання.</verse>
    <verse label="Jer 1:3">І було воно й за днів Єгоякима, сина Йосіїного, Юдиного царя, аж до кінця одинадцятого року Седекії, сина Йосіїного, Юдиного царя, аж до виходу Єрусалиму на вигнання в п'ятому місяці.</verse>
    <verse label="Jer 1:4">І прийшло мені слово Господнє, говорячи:</verse>
    <verse label="Jer 1:5">Ще поки тебе вформував в утробі матерній, Я пізнав був тебе, і ще поки ти вийшов із нутра, тебе посвятив, дав тебе за пророка народам!</verse>
    <verse label="Jer 1:6">А я відповів: О, Господи, Боже, таж я промовляти не вмію, бо я ще юнак!...</verse>
    <verse label="Jer 1:7">Господь же мені відказав: Не кажи: Я юнак, бо ти підеш до всіх, куди тільки пошлю Я тебе, і скажеш усе, що тобі накажу.</verse>
    <verse label="Jer 1:8">Не лякайсь перед ними, бо Я буду з тобою, щоб тебе рятувати, говорить Господь!</verse>
    <verse label="Jer 1:9">І простяг Господь руку Свою, і доторкнувсь моїх уст та й до мене сказав: Ось Я дав в твої уста слова Мої!</verse>
    <verse label="Jer 1:10">Дивись, Я сьогодні призначив тебе над народами й царствами, щоб виривати та бурити, і щоб губити та руйнувати, щоб будувати й насаджувати!</verse>
    <verse label="Jer 1:11">І було мені слово Господнє, говорячи: Що ти бачиш, Єреміє? А я відказав: Я бачу мигдалеву галузку.</verse>
    <verse label="Jer 1:12">І сказав мені Господь: Ти добре бачиш, бо Я пильную Свого слова, щоб справдилось воно.</verse>
    <verse label="Jer 1:13">І було мені слово Господнє подруге таке: Що ти бачиш? А я відказав: Я бачу кипляче горня, а перед його звернений з півночі на південь.</verse>
    <verse label="Jer 1:14">І сказав мені Господь: З півночі відкриється зло на всіх мешканців землі.</verse>
    <verse label="Jer 1:15">Бо ось Я покличу всі родини царств на півночі, говорить Господь, і вони поприходять, і поставлять кожен свого трона при вході до єрусалимських брам, і навколо при всіх мурах його та при всіх юдиних містах.</verse>
    <verse label="Jer 1:16">І буду судитися з ними за всю їхню безбожність, що вони покинули Мене, і кадили іншим богам, і вклонялись чинам своїх рук.</verse>
    <verse label="Jer 1:17">А ти підпережеш стегна свої та й устанеш, і будеш говорити їм усе, що Я накажу тобі; не бійся перед ними, щоб Я не злякав тебе перед ними!</verse>
    <verse label="Jer 1:18">Бо Я ось сьогодні поставив тебе містом твердинним, і залізним стовпом, і мідяними мурами проти всієї цієї землі, проти царів Юди, проти його князів, проти його священиків та проти народу цієї землі.</verse>
    <verse label="Jer 1:19">І будуть вони воювати з тобою, та не переможуть тебе, бо Я із тобою, говорить Господь, щоб тебе рятувати!</verse>
    <verse label="Jer 2:1">І було мені слово Господнє, говорячи:</verse>
    <verse label="Jer 2:2">Іди, і проголоси до вух дочки Єрусалиму, говорячи: Так говорить Господь: Я згадав тобі ласку юнацтва твого, ту любов, коли ти наречена була та за Мною ходила в пустині, в землі незасіяній.</verse>
    <verse label="Jer 2:3">Ізраїль то святість для Господа, початок врожаю Його. Всі, що їли його, завинили, зло прийде на них, говорить Господь.</verse>
    <verse label="Jer 2:4">Послухайте слова Господнього, доме Яковів та всі роди дому Ізраїля!</verse>
    <verse label="Jer 2:5">Так говорить Господь: яку кривду знайшли батьки ваші в Мені, що вони віддалились від Мене й пішли за марнотою, і стали марними?</verse>
    <verse label="Jer 2:6">І не спитали вони: де Господь, що нас вивів із краю єгипетського, що провадив Він нас по пустині, по землі степовій, повній ям, по краю сухому та темному, по краю, що в ньому ніхто не ходив, і що там не осілась людина?</verse>
    <verse label="Jer 2:7">І впровадив Я вас до родючого Краю, щоб їсти плоди його й добра його. І ви прибули й занечистили землю Мою, і зробили гидотою спадщину Мою...</verse>
    <verse label="Jer 2:8">Священики не повіли: де Господь? А ті, хто тримає Закона, Мене не пізнали, і пастирі повідпадали від Мене, а пророки Ваалом пророкували, та за тими пішли, хто вам не допоможе...</verse>
    <verse label="Jer 2:9">Тому то судитися буду ще з вами, говорить Господь, і з синами синів ваших буду судитись!</verse>
    <verse label="Jer 2:10">Бо перейдіть острови хіттеян, і побачте, і до Кедару пошліть, та пригляньтеся добре й побачте, чи було там таке, як оце?</verse>
    <verse label="Jer 2:11">Чи змінив люд богів, хоч не Бог вони? А народ Мій змінив свою славу на те, що не помагає!...</verse>
    <verse label="Jer 2:12">Здивуйтеся цим, небеса, і затремтіть, і злякайтесь над міру, говорить Господь!</verse>
    <verse label="Jer 2:13">Бо дві речі лихі Мій народ учинив: покинули Мене, джерело живої води, щоб собі подовбати водозбори, водозбори поламані, що води не тримають.</verse>
    <verse label="Jer 2:14">Чи Ізраїль Мій раб? Чи він теж кріпак, народжений вдома? Чому ж здобиччю він?</verse>
    <verse label="Jer 2:15">На нього ревуть левчуки, видають голос свій, і його Край обернули в пустиню, спалили міста його, так що немає мешканця...</verse>
    <verse label="Jer 2:16">Також сини Мемфіса й Тахпенеса на черепі паслися в тебе.</verse>
    <verse label="Jer 2:17">Чи ж зробило тобі це не те, що покинув ти Господа, Бога свого, що провадив тебе по дорозі?</verse>
    <verse label="Jer 2:18">І тепер що тобі до дороги в Єгипет? Щоб пити воду з Шіхору? І що тобі до дороги в Ашшур? Щоб пити воду з Ріки?</verse>
    <verse label="Jer 2:19">Хай карає тебе твоє зло, і відступства твої хай картають тебе, і пізнай та побач, що лихе та гірке це, що кинув ти Господа, Бога свого, і страху Мого над тобою нема, говорить Господь, Бог Саваот.</verse>
    <verse label="Jer 2:20">Бо віддавна зламала ти, дочко Сіону, ярмо своє, пірвала свої поворозки й сказала: Не буду служити! Бо на кожному взгір'ї високому, і під кожним зеленим деревом ти клалась блудницею...</verse>
    <verse label="Jer 2:21">А Я ж посадив був тебе виноградом добірним, увесь він насіння правдиве! І як ти змінилась Мені на виродка винограду чужого?</verse>
    <verse label="Jer 2:22">Тому то хоч би ти й помилася лугом, і мила багато собі зажила б, проте плямою буде вина твоя перед обличчям Моїм, говорить Господь Бог!</verse>
    <verse label="Jer 2:23">Як ти зможеш сказати: Я не стала нечистою, за Ваалами я не ходила? Подивись на дорогу свою, у долині, чого ти наробила, пустотлива верблюдко, що крутиш дороги свої!</verse>
    <verse label="Jer 2:24">Ти як дика ослиця, яка до пустині привикла, що вітер втягає в жаданні своєї душі, хто заверне її в час її похотливости? Усі, хто шукає її, не помучаться, знайдуть її в її місяці!</verse>
    <verse label="Jer 2:25">Стримуй ногу свою, щоб не бути їй босою, і від прагнення горло своє. А ти кажеш: Пропало, вже ні, бо я покохала чужих і за ними піду...</verse>
    <verse label="Jer 2:26">Як для злодія сором, коли буде зловлений, так себе осоромив Ізраїлів дім, вони та царі їхні, їхні зверхники, й їхні священики, й їхні пророки,</verse>
    <verse label="Jer 2:27">що говорять до дерева: Ти батько мій, а до каменя: Ти мене породив. Бо до Мене вони повернулись плечима, а не обличчям, а за час свого лиха говорять: Устань та спаси нас!</verse>
    <verse label="Jer 2:28">А де ж твої боги, яких наробив ти собі? Хай устануть вони, якщо можуть спасти тебе в час твого лиха, бож в тебе богів, скільки міст твоїх, Юдо!</verse>
    <verse label="Jer 2:29">Чого вам зо Мною змагатися? Усі ви відпали від Мене, говорить Господь.</verse>
    <verse label="Jer 2:30">Надармо Я бив синів ваших, науки вони не взяли, а ваших пророків ваш меч поз'їдав, немов лев той винищувач!</verse>
    <verse label="Jer 2:31">О ви, покоління, почуйте це слово Господнє: Чи пустинею був для Ізраїля Я? Чи може землею великої темряви? Чому ж каже народ Мій: Ми вільно буяємо, вже не прийдемо до Тебе?</verse>
    <verse label="Jer 2:32">Чи панна забуде оздобу свою, наречена про стрічки свої? А народ Мій про Мене забув незчисленні вже дні!</verse>
    <verse label="Jer 2:33">Як ти вправно дорогу свою повела, щоб шукати кохання! Тому то дороги свої призвичаїла ти до злочинства,</verse>
    <verse label="Jer 2:34">і навіть на полах одежі твоєї знаходиться кров душ убогих невинних, яких не зловила на вчинку гарячому, але понад усім тим</verse>
    <verse label="Jer 2:35">ти кажеш: Невинна я, Його гнів відвернувся від мене направду... Ось Я буду змагатись з тобою за те, що ти кажеш: Я не прогрішила!</verse>
    <verse label="Jer 2:36">Нащо тиняєшся ти, і міняєш дорогу свою? Таж ти посоромлена будеш Єгиптом, як ти посоромлена від Асирії!</verse>
    <verse label="Jer 2:37">І звідти ти вийдеш, заламуючи свої руки на своїй голові, бо повідкидав Господь тих, на кого ти надіялася, і не будеш ти мати в них успіху...</verse>
    <verse label="Jer 3:1">І було мені слово Господнє, говорячи: Як відпустить хто жінку свою, й вона піде від нього, та стане за жінку для іншого чоловіка, чи вернеться ще він до неї? Чи ж не стане зовсім обезчещеною оця жінка? Ти ж перелюб чинила з коханцями багатьома, і тобі повертатись до Мене? говорить Господь.</verse>
    <verse label="Jer 3:2">Зведи свої очі на гори порожні й дивися, де перелюбу ти не чинила? Ти для них по дорогах сиділа, немов той араб на пустині, і збезчестився край твоїм блудом та лихом твоїм!</verse>
    <verse label="Jer 3:3">І дощі були стримувані, і не було дощу пізнього, проте мала ти чоло блудниці, і стратила сором...</verse>
    <verse label="Jer 3:4">Чи ж кликати віднині не будеш до Мене: Отче мій, Ти юнацтва мого Провідник!</verse>
    <verse label="Jer 3:5">Чи Він пам'ятатиме вічно про гнів, чи назавжди його стерегтиме? Таке ти говориш, і безмежно зло чиниш...</verse>
    <verse label="Jer 3:6">І сказав до мене Господь за днів царя Йосії: Чи ти бачив, що зробила невірна дочка Ізраїлева? Вона ходила на кожну високу гору, і під кожне зелене дерево, і блудодіяла там...</verse>
    <verse label="Jer 3:7">Я думав: Як зробить вона все оце, то до Мене повернеться; та вона не вернулась, і бачила це сестра її зрадниця, Юдея.</verse>
    <verse label="Jer 3:8">І побачила Юдея, що за все те, що перелюб чинила невірна дочка Ізраїлева, відпустив Я її, і дав їй листа розводового. Та зрадлива сестра її, дочка Юдина, не побоялася й пішла, і блудливою стала й вона...</verse>
    <verse label="Jer 3:9">І сталось від розголосу про перелюб її, збезчестила вона землю, і перелюб чинила з камінням та з деревом.</verse>
    <verse label="Jer 3:10">І також при всьому цьому не вернулась до Мене зрадлива сестра її, дочка Юди, усім своїм серцем, а тільки вдавала, говорить Господь...</verse>
    <verse label="Jer 3:11">І промовив до мене Господь: Невірна дочка Ізраїлева всправедливила душу свою більш від зрадливої дочки Юди.</verse>
    <verse label="Jer 3:12">Піди, і проголосиш слова ці на північ та й скажеш: Вернися, відступна дочко Ізраїлева! говорить Господь. Не зверну Я Свого обличчя у гніві на вас, бо Я милостивий, говорить Господь, і не буду повік стерегти Свого гніву.</verse>
    <verse label="Jer 3:13">Тільки пізнай же провину свою, бо ти проти Господа, Бога свого повстала, і грішила з чужими під деревом кожним зеленим, і Мого голосу ви не почули, говорить Господь.</verse>
    <verse label="Jer 3:14">Верніться, діти невірні, говорить Господь, бо Я вам Господар, та візьму вас по одному з міста, а з роду по два, і вас поведу до Сіону!</verse>
    <verse label="Jer 3:15">І дам пастирів вам згідно з серцем Своїм, і вони будуть пасти вас умінням та розумом.</verse>
    <verse label="Jer 3:16">І буде, коли ви розмножитеся та розплодитеся на землі за цих днів, говорить Господь, не скажуть уже: ковчег заповіту Господнього, і він вже не прийде на серце, і його пам'ятати не будуть, і більше не буде він зроблений...</verse>
    <verse label="Jer 3:17">Того часу назвуть Єрусалима: Господній престол, і до нього, до Єрусалиму згромаджені будуть народи усі ради Ймення Господнього, і більше не підуть вони за впертістю серця лихого свого...</verse>
    <verse label="Jer 3:18">Тими днями дім Юдин із домом Ізраїля підуть і разом прибудуть з північного краю до краю, що вашим батькам на спадок Я дав.</verse>
    <verse label="Jer 3:19">І Я був подумав: як поставлю тебе Я посеред синів і дам тобі край пожаданий, найкращу спадщину народів? І Я думав: ви будете звати Мене: Мій Отче, і не відвернетеся ви від Мене.</verse>
    <verse label="Jer 3:20">Справді, як зраджує жінка свого чоловіка, так ви Мене зрадили, доме Ізраїлів! каже Господь.</verse>
    <verse label="Jer 3:21">Чути голос на лисих горах, плач благальний синів Ізраїлевих, вони бо скривили дорогу свою, забули про Господа, Бога свого:</verse>
    <verse label="Jer 3:22">Верніться, невірні сини, усі ваші відступства Я вилікую! Ось прийшли ми до Тебе, бо Ти Господь, Бог наш!</verse>
    <verse label="Jer 3:23">Справді, неправда ті пагірки, той гомін на горах, справді, в Господі, Богові нашім, спасіння Ізраїлеве!</verse>
    <verse label="Jer 3:24">А той сором пожер працю наших батьків від нашої молодости, їхню худобу дрібну й їхню худобу велику, синів їхніх та їхніх дочок.</verse>
    <verse label="Jer 3:25">Лежимо ми у соромі нашому, і нас покриває ця наша неслава, бо ми прогрішилися Господу, Богові нашому, ми й батьки наші, від нашої молодости й до сьогодні, і не слухали голосу Господа, нашого Бога!...</verse>
    <verse label="Jer 4:1">Якщо ти, Ізраїлю, вернешся, каже Господь, до Мене ти вернешся, і якщо ти відкинеш із-перед обличчя Мого гидоти свої, то не будеш тинятись!</verse>
    <verse label="Jer 4:2">І якщо ти присягнеш Як живий Господь правдою й правом та справедливістю, то будуть Ним благословлятись народи, і хвалитись Ним будуть.</verse>
    <verse label="Jer 4:3">Бо так каже Господь мужам Юди та Єрусалиму: Оріть собі на цілині, і не сійте в тернину!</verse>
    <verse label="Jer 4:4">Обрізуйтеся Господеві, й усуньте із ваших сердець крайні плоті, юдеї та мешканці Єрусалиму, щоб не вийшла, немов той огонь, Моя лютість, і буде палати вона, і не буде кому погасити через злі ваші вчинки!</verse>
    <verse label="Jer 4:5">Оповістіте в Юдеї та в Єрусалимі звістіть та й скажіть: Засурміте в сурму у краю! Кричіть гучним голосом та говоріть: Зберіться та підемо до міст до твердинних!</verse>
    <verse label="Jer 4:6">Підійміте прапор до Сіону, поспішайте, не станьте, бо з півночі зло приведу, і велике нещастя...</verse>
    <verse label="Jer 4:7">Лев виходить із своєї гущавини, і той, хто нищить народи, вирушає із місця свого, щоб твій край обернути на руїну, і спустошені будуть міста твої, так що забракне і мешканця!...</verse>
    <verse label="Jer 4:8">Отож, опережіться веретами, плачте та голосіть, бо лютість Господнього гніву від нас не відвернеться!</verse>
    <verse label="Jer 4:9">І станеться в день той, говорить Господь, згине розум царя і розум князів, і остовпіють священики, а пророки здивуються</verse>
    <verse label="Jer 4:10">й скажуть: О Господи, Боже, справді обманений сильно народ цей та Єрусалим, коли казано: Буде вам мир, а меч доторкнувся ось аж до душі!...</verse>
    <verse label="Jer 4:11">Того часу народові цьому та Єрусалимові сказане буде: Ось вітер палкий з лисих гір на пустині, на дорозі дочки Мого люду, не на віяння й не на очищення він!</verse>
    <verse label="Jer 4:12">Та вітер сильніший від цього прибуде Мені, і над ними Я суд прокажу...</verse>
    <verse label="Jer 4:13">Ось він прийде, як хмари, й як буря його колесниці, від орлів швидші коні його: Горе нам, бо спустошені будемо ми!...</verse>
    <verse label="Jer 4:14">Обмий серце своє від лихого, о Єрусалиме, щоб був ти врятований! Аж доки в тобі пробуватимуть думки марноти твоєї?</verse>
    <verse label="Jer 4:15">Бо голос доносить із Дану й звіщає погибіль з Єфремових гір...</verse>
    <verse label="Jer 4:16">Пригадайте народам оце, сповістіть ось про Єрусалим: Приходять з далекого краю його облягати, і здіймають свій крик на юдейські міста!</verse>
    <verse label="Jer 4:17">Як сторожа полів, навколо оточать його, бо він Мені був неслухняний, говорить Господь!</verse>
    <verse label="Jer 4:18">Дорога твоя й твої вчинки тобі це зробили, це лихо твоє: бо гірке, бо торкнуло воно аж до серця твого...</verse>
    <verse label="Jer 4:19">Ой, утробо моя, ти утробо моя, я тремчу! Біль серце стискає мені, і трепоче мені моє серце!... Не можу мовчати, бо вчула душа моя голос сурми, гук війни!</verse>
    <verse label="Jer 4:20">Біда на біду прикликається, вся бо земля поруйнована буде, спустошені будуть зненацька намети мої, вмить завіси мої...</verse>
    <verse label="Jer 4:21">Аж доки я бачити прапора буду, буду чути голос сурми?</verse>
    <verse label="Jer 4:22">Тому, що народ мій безглуздий, він не знає Мене: вони нерозумні сини й нерозважні вони, мудрі вони, щоб чинити лихе, та не вміють чинити добра!</verse>
    <verse label="Jer 4:23">Дивлюся на землю, аж ось порожнеча та пустка, і на небо й нема його світла!</verse>
    <verse label="Jer 4:24">Дивлюся на гори, аж ось вони трусяться, і всі згір'я хитаються!</verse>
    <verse label="Jer 4:25">Дивлюся, аж ось вже немає людини, і порозліталось все птаство небесне.</verse>
    <verse label="Jer 4:26">Дивлюся, аж ось край родючий пустинею став, а міста його знищені всі від обличчя Господнього, від полум'я гніву Його...</verse>
    <verse label="Jer 4:27">Бо Господь так прорік: Спустошенням стане ввесь край, та кінця йому ще не вчиню!</verse>
    <verse label="Jer 4:28">І буде в жалобі земля через це, і затьмариться небо вгорі, бо Я говорив, що задумав, і не пожалую, і не відступлюся від того...</verse>
    <verse label="Jer 4:29">Від гуркотнечі їздця та стрільця побіжить усе місто, повтікають в гущавини й злізуть на скелі... Всі міста покинуті, і немає нікого, хто мешкав би в них...</verse>
    <verse label="Jer 4:30">А ти, поруйнована, дочко Сіону, що будеш робити? Хоч ти зодягаєш себе в кармазин, хоч прикрашуєшся золотою оздобою, хоч очі свої підмальовуєш фарбою, та надаремно прикрашуєшся: обридили тобою коханці твої, на життя твоє важать вони!</verse>
    <verse label="Jer 4:31">Бо чую Я крик, немов породіллі, чую стогін, мов первістки, голос Сіонської дочки, вона стогне, заломлює руки свої та голосить: Ой, горе мені, бо попало життя моє вбивникам!...</verse>
    <verse label="Jer 5:1">Помандруйте по вулицях Єрусалиму, і розгляньтеся та розпізнайте, і на майданах його пошукайте: чи не знайдете там людини, чи нема там такого, що чинить за правом, що правди шукає, то Я їм пробачу!</verse>
    <verse label="Jer 5:2">Коли ж вони кажуть: Як живий Господь, то справді клянуться неправдою.</verse>
    <verse label="Jer 5:3">Хіба ж очі Твої не для правди, о Господи? Уразив Ти їх, але їм не болить, понищив Ти їх, та відмовились узяти поуку вони, обличчя свої поробили від скелі твердішими, відмовилися навернутись!</verse>
    <verse label="Jer 5:4">А Я думав: Це прості лиш люди, безглузді, вони бо не знають дороги Господньої, права Бога свого.</verse>
    <verse label="Jer 5:5">Піду но собі до вельможних і з ними помовлю, бо знають дорогу Господню вони, право Бога свого, та й вони усі разом зламали ярмо, а шлеї пірвали!</verse>
    <verse label="Jer 5:6">Тому лев лісовий їх поб'є, погубить їх вовк степовий, пантера чигає на їхні міста: кожен, хто вийде із них, пошматований буде, бо помножились їхні гріхи, їхні відступства численними стали!</verse>
    <verse label="Jer 5:7">Хіба через це Я пробачу тобі: твої діти Мене полишили, і присягаються тим, хто не Бог. Я їх нагодував, а вони чужоложать і натовпом ходять до дому блудниці,</verse>
    <verse label="Jer 5:8">волочаться, мов жеребці відгодовані: кожен ірже до жони свого ближнього...</verse>
    <verse label="Jer 5:9">Чи ж оцього Я не покараю? говорить Господь. І хіба над народом, як цей, не помститься душа Моя?</verse>
    <verse label="Jer 5:10">Зберіться на мури його та й понищте, але не вчиняйте кінця їм! Усуньте підпори його, бо вони не для Господа,</verse>
    <verse label="Jer 5:11">бо зраджуючи, Мене зрадив Ізраїлів дім та дім Юдин, говорить Господь.</verse>
    <verse label="Jer 5:12">Вони відцуралися Господа та говорили: Немає Його, й зло не прийде на нас, ні меча, ані голоду ми не побачимо!</verse>
    <verse label="Jer 5:13">А пророки поробляться вітром, і немає в них слова Господнього, отак їм пороблено буде!</verse>
    <verse label="Jer 5:14">Тому вирікає отак Господь Бог Саваот: За те, що говорите слово таке, ось Я в уста твої вкладу слово Своє за огонь, а народ цей то дрова, і він пожере їх!</verse>
    <verse label="Jer 5:15">Ось Я приведу іздалека народа на вас, о доме Ізраїлів, каже Господь, це сильний народ, стародавній це люд, люд, що мови його ти не знаєш, і не зрозумієш, що він говоритиме.</verse>
    <verse label="Jer 5:16">Його сагайдак, як відчинений гріб, усі хоробрі вони.</verse>
    <verse label="Jer 5:17">І він пожере твоє жниво та хліб твій, поїсть він синів твоїх та дочок твоїх, худобу дрібну та худобу велику твою пожере, з'їсть твого виноградника й фіґу твою, понищить мечем твердинні міста твої, на які ти надієшся...</verse>
    <verse label="Jer 5:18">Та й за тих днів, говорить Господь, не зроблю Я із вами кінця!</verse>
    <verse label="Jer 5:19">І буде, як скажуть: За що Господь, Бог наш зробив нам усе це? то ти скажеш до них: Як Мене ви покинули, і служите в вашому краї богам чужоземним, так чужинцям служити ви будете в краї не вашому!...</verse>
    <verse label="Jer 5:20">Сповістіть в домі Якова це, та оголосіть це в Юдеї, говорить Господь.</verse>
    <verse label="Jer 5:21">Почуй же оце, ти народе безумний й безсердий, який має очі й не бачить, має вуха й не чує!</verse>
    <verse label="Jer 5:22">Чи Мене ви боятись не будете, каже Господь, чи тремтіти не будете перед лицем Моїм? Мене, що пісок поклав за границю для моря, за вічну межу, якої воно не перейде: хоч повстануть, та не переможуть, і шумітимуть хвилі його, але не переступлять її!</verse>
    <verse label="Jer 5:23">А серце в народа цього неслухняне та непокірне, відпали вони та й пішли.</verse>
    <verse label="Jer 5:24">І не сказали вони в своїм серці: Біймося ж Господа, нашого Бога, який дає дощ, дощ ранній та пізній часу його, стереже нам уставлені тижні для жнив.</verse>
    <verse label="Jer 5:25">Ваші провини оце відхилили, а ваші гріхи від вас стримали цеє добро.</verse>
    <verse label="Jer 5:26">Бо в народі Моєму безбожники є, чигають вони, немов той птахолов, вони сітки розставили, хапають людей...</verse>
    <verse label="Jer 5:27">Як клітка, наповнена птахами, так доми їхні повні омани, тому повиростали та збагатились вони!</verse>
    <verse label="Jer 5:28">Потовстіли вони та погладшали, переступають також міру злого, справедливо вони не судили сирітського суду, і мають поводження! і не помагають убогим у їхній справі.</verse>
    <verse label="Jer 5:29">Чи ж оцього Я не покараю? говорить Господь. І хіба над народом, як цей, не помститься душа Моя?</verse>
    <verse label="Jer 5:30">Чудне та страшне стало в краї:</verse>
    <verse label="Jer 5:31">пророки віщують неправду, при помочі їхній панують священики, і народ Мій оце так кохає! І що зробите ви, як кінець тому прийде?</verse>
    <verse label="Jer 6:1">Утікайте, сини Веніямина, з середини Єрусалиму, і засурміте в сурму у Текої, і знак підійміть на Бет-Гаккерем, бо з півночі грізно підноситься зло та велике нещастя!</verse>
    <verse label="Jer 6:2">І викореню Я Сіонську дочку, вродливу та випещену.</verse>
    <verse label="Jer 6:3">Пастухи поприходять до неї з своїми стадами, понапинають намети навколо при ній, кожен місце своє випасатиме.</verse>
    <verse label="Jer 6:4">Приготуйте війну проти неї, вставайте та вдармо опівдні! Горе нам, бо минає вже день, бо вже тягнуться тіні вечірні!</verse>
    <verse label="Jer 6:5">Уставайте та підемо вночі і понищмо палати її!</verse>
    <verse label="Jer 6:6">Бо так промовляє Господь Саваот: Постинайте дерева та вала насипте при Єрусалимі! Він те місто, що має зруйноване бути, в ньому повно насильства:</verse>
    <verse label="Jer 6:7">як виприскує воду свою джерело, так виприскує він своє зло... Насилля й грабіж чуті в ньому, перед обличчям Моїм безперестань хвороба та рана...</verse>
    <verse label="Jer 6:8">Будь навчений, Єрусалиме, щоб душа Моя не відвернулась від тебе, щоб тебе не вчинив Я спустошенням, незаселеним краєм!</verse>
    <verse label="Jer 6:9">Так говорить Господь Саваот: Позбирають дорешти останки Ізраїля, мов виноградові рештки, простягни свою руку, немов виноградар по грона!</verse>
    <verse label="Jer 6:10">До кого я буду казати та свідчити буду, і слухатимуть? Необрізане ось їхнє вухо і слухати уважно не можуть вони, ось слово Господнє для них стало посміхом вони не жадають його!</verse>
    <verse label="Jer 6:11">І гніву Господнього повен я став, змучився я, його стримуючи, на вулиці виллю його на дітей та на збір юнаків одночасно, бо схоплені будуть чоловік із жінкою, старий із віджилим літа,</verse>
    <verse label="Jer 6:12">і дістануться іншим доми їхні, теж поля та жінки... Бо Я руку Свою простягну на мешканців цієї землі, говорить Господь.</verse>
    <verse label="Jer 6:13">Бо вони від малого свого й до великого, усі пожадливі на зиски, і від пророка та аж до священика роблять неправду...</verse>
    <verse label="Jer 6:14">І рани народу Мого легковажно лікують, говорячи: Мир, мир, а миру нема!</verse>
    <verse label="Jer 6:15">Чи вони засоромилися, що гидоту робили? не засоромилися ані трохи вони й застидатись не вміють... Тому то впадуть між упалими в часі, коли їх навіщу Я, спіткнуться, говорить Господь.</verse>
    <verse label="Jer 6:16">Так говорить Господь: На дорогах спиніться та гляньте, і спитайте про давні стежки, де то добра дорога, то нею ідіть, і знайдете мир для своєї душі! Та вони відказали: Не підемо!</verse>
    <verse label="Jer 6:17">І Я сторожів був поставив над вами, говорячи: Прислухайтесь до голосу сурми! Та вони відказали: Не будем прислухуватись!</verse>
    <verse label="Jer 6:18">Тому слухайте, люди, і пізнай, ти громадо, що станеться з ними.</verse>
    <verse label="Jer 6:19">Послухай, ти земле: Ось Я веду на народ цей лихе, плід їхніх думок, бо до слів Моїх не прислухались вони, а Законом Моїм погордили!</verse>
    <verse label="Jer 6:20">Навіщо Мені те кадило, що з Шеви приходить, запашний очерет із далекого краю? Цілопалення ваші не любі Мені, ваші ж жертви Мені не приємні!</verse>
    <verse label="Jer 6:21">Тому то Господь каже так: Ось Я дам спотикання оцьому народові, і спіткнуться об них разом ваші батьки та сини, сусід та приятель його, і загинуть!</verse>
    <verse label="Jer 6:22">Так говорить Господь: Ось приходить народ із північного краю, і збуджується люд великий із кінців землі.</verse>
    <verse label="Jer 6:23">Лука та ратище міцно тримають, жорстокі вони й милосердя не мають, їхній голос, як море реве, і гарцюють на конях вони... Ушикований, мов чоловік той до бою, на тебе, о дочко Сіону!</verse>
    <verse label="Jer 6:24">Як почули ми звістку про нього, омліли нам руки, обняла нас тривога та біль, немов в породіллі...</verse>
    <verse label="Jer 6:25">Не виходьте на поле й не йдіте дорогою, бо в ворога меч та страхіття навколо!</verse>
    <verse label="Jer 6:26">Дочко народу Мого, веретою підпережись та качайся у попелі! Справ жалобу собі, немов над однородженим, голосіння гірке, бо прийде зненацька руїнник на нас!</verse>
    <verse label="Jer 6:27">Я дав був тебе випробовувачем у народі Моїм, за твердиню, щоб ти знав і випробовував їхню дорогу.</verse>
    <verse label="Jer 6:28">Вони всі відступники над відступниками, чинять наклепи, усі вони мідь та залізо, вони згубники!...</verse>
    <verse label="Jer 6:29">Спалилося духало, від огню зникло оливо, надармо старанно розтоплювано, бо злих не відділено...</verse>
    <verse label="Jer 6:30">Сріблом відкиненим названо їх, бо Господь їх відкинув.</verse>
    <verse label="Jer 7:1">Слово, що було до Єремії від Господа, говорячи:</verse>
    <verse label="Jer 7:2">Стань у брамі Господнього дому, і прокажеш там слово оце та промовиш: Послухайте слово Господнє, ввесь Юдо, що ходите брамами цими вклонятися Господу.</verse>
    <verse label="Jer 7:3">Так говорить Господь Саваот, Бог Ізраїлів: Поправте дороги свої й свої вчинки, й Я зроблю, що ви житимете на цім місці!</verse>
    <verse label="Jer 7:4">Не надійтесь собі на слова неправдиві, щоб казати: Храм Господній, храм Господній, храм Господній отут!</verse>
    <verse label="Jer 7:5">Бо якщо ви насправді поправите ваші дороги та ваші діла, якщо один одному будете справді чинити справедливо,</verse>
    <verse label="Jer 7:6">не будете тиснути чужинця, сироту та вдову, не будете лити невинної крови на місці цьому, і за іншими богами вслід не підете собі на біду,</verse>
    <verse label="Jer 7:7">то зроблю, що ви пробуватимете на цім місці, у Краю, що його дав Я вашим батькам відвіку навіки!</verse>
    <verse label="Jer 7:8">Ось собі ви надієтеся на слова неправдиві, які не допоможуть:</verse>
    <verse label="Jer 7:9">Чи ви будете красти, вбивати й перелюб чинити, і присягати фальшиво, й кадити Ваалові, і ходити за іншими богами, яких ви не знаєте,</verse>
    <verse label="Jer 7:10">а потім ви прийдете й станете перед обличчям Моїм у цім домі, що зветься Ім'ям Моїм, і скажете: Урятовані ми, щоб чинити гидоти всі ці?</verse>
    <verse label="Jer 7:11">Чи вертепом розбійників став оцей дім, що Ім'я Моє кличеться в ньому, на ваших очах? І Я оце бачу, говорить Господь...</verse>
    <verse label="Jer 7:12">Бо підіть но до місця Мого, що в Шіло, де Я спочатку вчинив був перебування для Ймення Свого, і побачите, що вчинив Я йому через лукавство Мого народу Ізраїлевого...</verse>
    <verse label="Jer 7:13">Тепер же за те, що ви робите всі оці вчинки, говорить Господь, і що Я говорив був до вас, промовляючи пильно, але ви не слухали, і кликав Я вас, та ви не відказали,</verse>
    <verse label="Jer 7:14">то зроблю цьому домові, що кликалось в ньому Ім'я Моє, що на нього надієтесь ви, і місцю цьому, що Я дав його вам та вашим батькам, так само, як Я був зробив для Шіло,</verse>
    <verse label="Jer 7:15">і відкину Я вас від обличчя Свого, як відкинув усіх ваших братів, усе насіння Єфремове!...</verse>
    <verse label="Jer 7:16">А ти не молись за народ цей, і благання й молитви за них не здіймай, і Мене не проси, бо не вислухаю Я тебе!</verse>
    <verse label="Jer 7:17">Хіба ти не бачиш, що роблять вони в містах Юдиних та на вулицях Єрусалиму:</verse>
    <verse label="Jer 7:18">Діти дрова збирають, а батьки розкладають огонь, жінки ж місять тісто, щоб спекти калачів тих жертовних небесній цариці, і ллють литі жертви для інших богів, на досаду Мені...</verse>
    <verse label="Jer 7:19">Та хіба ображають Мене, говорить Господь? Хіба не себе самих, щоб сором покрив їхні обличчя?</verse>
    <verse label="Jer 7:20">Тому Господь Бог промовляє отак: Ось ллється Мій гнів і Моя лють на це місце, на людину й худобу, і на польові дерева та на земні плоди, і палатиме він, і не згасне!</verse>
    <verse label="Jer 7:21">Так говорить Господь Саваот, Бог Ізраїлів: Додайте свої цілопалення до жертов ваших, і їжте м'ясо,</verse>
    <verse label="Jer 7:22">бо Я не говорив батькам вашим, і не наказував їм того дня, як виводив їх із краю єгипетського, про справи цілопалення й жертви.</verse>
    <verse label="Jer 7:23">Бо лиш справу оцю Я звелів їм, говорячи: Слухайтеся Мого голосу, і Я буду вам Богом, а ви будете народом Моїм, і ходіть усією дорогою, про яку накажу вам, щоб вам було добре.</verse>
    <verse label="Jer 7:24">Та не слухали й не нахилили вони свого вуха, а ходили за радами та за упертістю серця лихого свого, і стали до Мене плечима, а не обличчям.</verse>
    <verse label="Jer 7:25">Від того дня, коли ваші батьки вийшли з краю єгипетського, аж до дня цього, посилав Я до вас усіх Своїх рабів пророків, посилав щодня пильно.</verse>
    <verse label="Jer 7:26">Та вони не слухалися Мене, і вуха свого не схиляли, і показали себе твердошийними, зло чинили ще більш від батьків своїх...</verse>
    <verse label="Jer 7:27">І ти будеш казати їм ці всі слова, та не будуть вони тебе слухати, і будеш ти кликати до них, та вони тобі відповіді не дадуть...</verse>
    <verse label="Jer 7:28">І скажеш до них: Оце той народ, що не слухався голосу Господа, Бога свого, і поуки не брав, загинула правда, і зникла з їхніх уст...</verse>
    <verse label="Jer 7:29">Обстрижи ти волосся своє та й відкинь, на лисих горах здійми жалісний спів, бо відкинув Господь і покинув плем'я Свого гніву!</verse>
    <verse label="Jer 7:30">Бо Юдині сини чинять зло в Моїх очах, говорить Господь, поклали гидоти свої в тому домі, що в нім кликалося Моє Ймення, щоб збезчестити його...</verse>
    <verse label="Jer 7:31">І побудували ті жертовні пагірки Тофета, що в долині Бен-Гіннома, щоб палити синів своїх та дочок своїх на огні, чого Я не наказував, і що на серце Мені не приходило...</verse>
    <verse label="Jer 7:32">Тому то приходять ось дні, говорить Господь, що не буде вже кликатись Тофет місце це чи Долина Бен-Гіннома, а тільки Долина вбивства, і будуть ховати у Тофеті через брак місця на погреб.</verse>
    <verse label="Jer 7:33">І стане труп цього народу за стерво небесному птаству та земній звірині, і не буде, хто б їх відстрашив!...</verse>
    <verse label="Jer 7:34">І спиню в містах Юдиних та на вулицях Єрусалиму голос радісний і голос веселий, голос молодого та голос молодої, бо руїною стане цей Край!</verse>
    <verse label="Jer 8:1">Того часу, говорить Господь, повитягують кості царів Юди та кості його князів, і кості священиків, і кості пророків, і кості мешканців Єрусалиму з їхніх гробів,</verse>
    <verse label="Jer 8:2">і порозкладають їх перед сонцем і перед місяцем, та перед усіма небесними світилами, яких вони кохали та служили їм, і що йшли за ними, і що зверталися до них, і що вклонялися їм. Не будуть вони зібрані й не будуть поховані, гноєм стануть вони на поверхні землі!</verse>
    <verse label="Jer 8:3">І смерть буде ліпша від життя для всієї решти позосталих зо злого цього роду, по всіх цих місцях позосталих, куди Я їх повиганяв, говорить Господь Саваот.</verse>
    <verse label="Jer 8:4">І скажеш до них: Так говорить Господь: Хіба падають і не встають? Хіба хто відступить, то вже не вертається?</verse>
    <verse label="Jer 8:5">Чому відступив оцей єрусалимський народ усевічним відступленням? Міцно схопились вони за оману, не хочуть навернутись.</verse>
    <verse label="Jer 8:6">Прислухався Я й слухав: неправду говорять, немає нікого, хто б каявсь у своєму лукавстві, говорячи: Що я зробив? Кожен з них обертається до свого бігу, мов той кінь, що женеться у бій...</verse>
    <verse label="Jer 8:7">І відає бусел у повітрі умовлений час свій, а горлиця й ластівка та журавель стережуть час прилету свого, а народ Мій не знає Господнього права!...</verse>
    <verse label="Jer 8:8">Як ви скажете: Ми мудреці, і з нами Господній Закон? Ось справді брехнею вчинило його брехливе писарське писальце!</verse>
    <verse label="Jer 8:9">Засоромлені ці мудреці, збентежилися й були схоплені. Ось вони слово Господнє відкинули, що ж за мудрість ще мають вони?</verse>
    <verse label="Jer 8:10">Тому їхніх жінок віддам іншим, а їхні поля здобувцям, бо вони від малого та аж до великого усі віддались користолюбству, від пророка та аж до священика чинять неправду!...</verse>
    <verse label="Jer 8:11">І легенько лікують нещастя народу Мого, говорячи: Мир, мир, а миру нема!</verse>
    <verse label="Jer 8:12">Чи вони засоромилися, що гидоту робили? Ні трохи вони не засоромилися, і застидатись не вміють, тому то впадуть між упалими в часі навіщення їх, спіткнуться, говорить Господь...</verse>
    <verse label="Jer 8:13">Зберу їх дощенту, говорить Господь: не буде ягід у них на винограді, і не буде на фіґовім дереві фіґ, а їхнє листя пов'яне, і пошлю їм таких, що їх поїдять...</verse>
    <verse label="Jer 8:14">Пощо ми сидимо? Збирайтесь та підемо в твердинні міста та й погинемо там, бо Господь, Бог наш, учинив, що ми згинемо, і напоїв нас водою трійливою, бо ми Господеві згрішили...</verse>
    <verse label="Jer 8:15">Ми миру чекали, й немає добра, часу вилікування й ось жах!</verse>
    <verse label="Jer 8:16">Чути фиркання коней його аж від Дану, від гуку іржання його жеребців уся земля затремтіла! І прийдуть вони, й пожеруть усю землю та повню її, місто й тих, хто замешкує в ньому...</verse>
    <verse label="Jer 8:17">Бо ось Я пошлю проти вас тих вужів та гадюк, що немає закляття на них, і вони вас кусатимуть, каже Господь!</verse>
    <verse label="Jer 8:18">Яка моя втіха у смутку? Болить мені серце моє...</verse>
    <verse label="Jer 8:19">Ось голосіння дочки Мого народу з далекого краю: Чи Господь не в Сіоні? Чи не в нім його Цар? Нащо Мене розгнівили своїми бовванами, тими чужими марнотами?</verse>
    <verse label="Jer 8:20">Минули жнива, покінчилося літо, а ми не спасені...</verse>
    <verse label="Jer 8:21">Через нещастя дочки народу мого знещасливлений я, і міцно страхіття мене обняло...</verse>
    <verse label="Jer 8:22">Чи немає бальзаму в Ґілеаді? Чи ж немає там лікаря? Чому нема вилікування для доньки народу Мого?</verse>
    <verse label="Jer 9:1">(8-23) Ой, коли б голова моя стала водою, а око моє за джерело сльози, то я плакав би вдень та вночі над побитими доньки народу мого!...</verse>
    <verse label="Jer 9:2">(9-1) Ой, коли б на пустині нічліг подорожніх я мав, тоді б я покинув народа свого, і пішов би від них, бо вони перелюбники всі, збори зрадників!</verse>
    <verse label="Jer 9:3">(9-2) Вони напинають свого язика, немов лука свого, для неправди, міцніють вони на землі не для правди, бо від злого до злого ідуть і не знають Мене, говорить Господь!</verse>
    <verse label="Jer 9:4">(9-3) Один одного остерігайтесь, і не покладайтесь на жодного брата, кожен бо брат обманити обманить, і приятель кожен обмовник!</verse>
    <verse label="Jer 9:5">(9-4) Один одного зводить, і правди не кажуть, привчили свого язика говорити неправду, помучилися, лихо чинячи!</verse>
    <verse label="Jer 9:6">(9-5) Серед омани твоє проживання, через оману не хочуть пізнати Мене, говорить Господь.</verse>
    <verse label="Jer 9:7">(9-6) Тому так промовляє Господь Саваот: Ось Я їх перетоплюю та випробовую їх, бо що маю вчинити Я ради дочки Свого люду?</verse>
    <verse label="Jer 9:8">(9-7) Їхній язик смертоносна стріла, він оману говорить: устами своїми говорить із ближнім про мир, а в нутрі своєму кладе свою засідку...</verse>
    <verse label="Jer 9:9">(9-8) Чи ж за це Я їх не покараю? говорить Господь. Хіба ж над народом, як цей, непомститься душа Моя?</verse>
    <verse label="Jer 9:10">(9-9) Я плач та ридання здійму над оцими горами, і спів жалобний понад степовими лугами, вони бо попалені так, що ними не ходить ніхто, і реву худоби не чути: від птаства небесного й аж до худоби розбіглося все, відійшло!</verse>
    <verse label="Jer 9:11">(9-10) І Я Єрусалим на руїни віддам, на мешкання шакалів, а юдські міста на спустошення дам, і не буде мешканця у них!</verse>
    <verse label="Jer 9:12">(9-11) Хто муж мудрий, який зрозумів би оце, і до кого Господні уста промовляли, щоб вияснить те, за що згинув цей Край, за що спалений він, як пустиня, і що нею не ходить ніхто?</verse>
    <verse label="Jer 9:13">(9-12) А Господь відказав: За те, що вони покинули Закона Мого, що Я дав перед ними, і не слухалися Мого голосу, і не ходили за ним, за Законом,</verse>
    <verse label="Jer 9:14">(9-13) а ходили за впертістю серця свого й за Ваалами, що навчили про них їхні батьки...</verse>
    <verse label="Jer 9:15">(9-14) Тому так промовляє Господь Саваот, Бог Ізраїлів: Ось Я їх, цей народ, полином нагодую й водою отруйною їх напою!</verse>
    <verse label="Jer 9:16">(9-15) І розпорошу Я їх серед народів, яких ні вони, ні батьки їхні не знали, і пошлю Я за ними меча, аж поки не вигублю їх!</verse>
    <verse label="Jer 9:17">(9-16) Так говорить Господь Саваот: Розгляньтеся та голосільниць покличте, і нехай вони прийдуть, і пошліте до мудрих жінок, і вони поприходять!</verse>
    <verse label="Jer 9:18">(9-17) І хай поспішають, і хай спів жалоби над ними підіймуть, і хай наші очі зайдуться сльозою, а з наших повіків вода хай тече!</verse>
    <verse label="Jer 9:19">(9-18) Бо почується голос жалобного співу з Сіону: Як ми попустошені, як посоромлені дуже!... Бо ми покинули свій край, бо покинули місце свого пробування...</verse>
    <verse label="Jer 9:20">(9-19) Тож почуйте, жінки, слово Господа, і хай ваше ухо візьме слово уст Його, і навчіть дочок ваших жалобного співу, й одна одну жалобної пісні!</verse>
    <verse label="Jer 9:21">(9-20) Бо смерть увійшла в наші вікна, до наших палат увійшла, щоб вирізати дітей з вулиці, із площ юнаків...</verse>
    <verse label="Jer 9:22">(9-21) Кажи так: Говорить Господь: І нападає людського трупа, мов гною на полі, і мов тих снопів за женцем, і не буде кому позбирати!...</verse>
    <verse label="Jer 9:23">(9-22) Так говорить Господь: Хай не хвалиться мудрий своєю премудрістю, і хай не хвалиться лицар своєю хоробрістю, багатий багатством своїм хай не хвалиться!</verse>
    <verse label="Jer 9:24">(9-23) Бо хто буде хвалитись, хай хвалиться тільки оцим: що він розуміє та знає Мене, що Я то Господь, Який на землі чинить милість, правосуддя та правду, бо в цьому Моє уподобання, каже Господь!</verse>
    <verse label="Jer 9:25">(9-24) Ось дні наступають, говорить Господь, і Я навіщу всіх обрізаних та необрізаних,</verse>
    <verse label="Jer 9:26">(9-25) Єгипет та Юду, й Едома та Аммонових синів, і Моава та всіх, хто волосся довкола стриже, хто сидить на пустині, бо всі оці люди необрізані, а ввесь дім Ізраїлів необрізаносердий!...</verse>
    <verse label="Jer 10:1">Послухайте слова того, що вам каже Господь, о доме Ізраїлів!</verse>
    <verse label="Jer 10:2">Так говорить Господь: Не навчайтесь доріг цих народів, і небесних ознак не лякайтесь, бо тільки погани лякаються їх!</verse>
    <verse label="Jer 10:3">Бо устави народів марнота вони, божок бо це дерево, з лісу вирубане, і це діло рук майстра сокирою!</verse>
    <verse label="Jer 10:4">Сріблом та злотом його прикрашають, цвяхами та молотками прикріплюють їх, і він не захитається.</verse>
    <verse label="Jer 10:5">Вони, як опудало на огірковім городі, й безмовні, і конче їх носять, бо не ходять вони. Не бійтеся їх, бо не вчинять лихого, і також учинити добро це не в їхній силі!</verse>
    <verse label="Jer 10:6">Такого, як Ти, нема, Господи: Ти великий й велике Ім'я Твоє могутністю!</verse>
    <verse label="Jer 10:7">Хто не буде боятись Тебе, Царю народів? Бо Тобі це належить, бо між усіма мудрецями народів і в усьому їхньому царстві немає такого, як Ти!</verse>
    <verse label="Jer 10:8">Вони стали всі разом безумні й безглузді, наука марна оце дерево!</verse>
    <verse label="Jer 10:9">Срібна бляха з Таршішу привезена, злото ж з Офіру, праця майстра й руки золотарської, блакить та пурпура їхня одіж, усі вони праця мистців.</verse>
    <verse label="Jer 10:10">А Господь Бог правдивий, Він Бог Живий та Цар вічний! Від гніву Його затрясеться земля, і не знесуть Його гніву народи.</verse>
    <verse label="Jer 10:11">Отак їм скажіть: боги, що неба й землі не вчинили, погинуть з землі та з-під неба цього!</verse>
    <verse label="Jer 10:12">Своєю Він силою землю вчинив, Своєю премудрістю міцно поставив вселенну, і небо напнув Своїм розумом.</verse>
    <verse label="Jer 10:13">Як голос Його забринить, у небесах шумлять води, а коли підіймає Він хмари із краю землі, коли блискавки чинить дощем та вітер виводить з криївок Своїх,</verse>
    <verse label="Jer 10:14">тоді кожна людина дуріє в своєму знанні, усяк золотар посоромлений через боввана, бо відлив його це неправда, і немає в них духа!...</verse>
    <verse label="Jer 10:15">Марнота вони, вони праця на сміх, в час навіщення їх вони згинуть!</verse>
    <verse label="Jer 10:16">Не така, як оці, частка Яковова, бо Він все вформував, а Ізраїль племено спадку Його, Господь Саваот Його Ймення!</verse>
    <verse label="Jer 10:17">Забери із землі свій товар, ти, що сидиш ув облозі!</verse>
    <verse label="Jer 10:18">Бо Господь каже так: Ось цим разом Я кину мешканців цієї землі, мов із пращі, і притисну їх так, щоб пізнання знайшли...</verse>
    <verse label="Jer 10:19">Ой, горе мені з-за нещастя мого, моя рана болюча! А я говорив: це хвороба моя, і знесу я її.</verse>
    <verse label="Jer 10:20">Намета мого попустошено і зірвані всі мої шнури. Розійшлись мої діти від мене й нема їх, нема вже кому розтягнути намета мого та повісити завіси мої...</verse>
    <verse label="Jer 10:21">Бо пастирі стали безглузді, і вони не звертались до Господа, тому не щастилося їм, і розпорошене все їхнє стадо...</verse>
    <verse label="Jer 10:22">Голос звістки: Іде ось, і гуркіт великий з північного краю, щоб юдські міста обернути в спустошення, на мешкання шакалів...</verse>
    <verse label="Jer 10:23">Знаю, Господи, я, що не в волі людини дороги її, не в силі людини, коли вона ходить, кермувати своїм кроком.</verse>
    <verse label="Jer 10:24">Карай мене, Господи, тільки ж за судом, не гнівом Своїм, щоб не знищити мене!</verse>
    <verse label="Jer 10:25">Вилий лютість Свою на народи, що не знають Тебе, та на роди, що Ймення Твого не кликали, що Якова з'їли й пожерли його, і погубили його, а мешкання його опустошили!...</verse>
    <verse label="Jer 11:1">Слово, що було до Єремії від Господа, кажучи:</verse>
    <verse label="Jer 11:2">Послухайте слів заповіту оцього, і будете їх говорити юдеям і мешканцям Єрусалиму,</verse>
    <verse label="Jer 11:3">і скажеш ти їм: Так говорить Господь, Бог Ізраїлів: Проклята та людина, що не слухає слів заповіту цього,</verse>
    <verse label="Jer 11:4">що його наказав був Я вашим батькам того дня, коли їх виводив із краю єгипетського, із залізного горна, говорячи: Слухайтеся Мого голосу, і робіть усе те, що Я накажу вам, і будете ви народом Моїм, а Я буду вам Богом,</verse>
    <verse label="Jer 11:5">щоб Я виповнив присягу ту, якою Я вашим батькам присягав дати їм Край, що тече молоком, як сьогодні! А я відповів та сказав: Амінь, Господи!</verse>
    <verse label="Jer 11:6">І промовив до мене Господь: Виголошуй оці всі слова по юдейських містах та на вулицях Єрусалиму, говорячи: Слухайтесь слів заповіту цього, і виконуйте їх!</verse>
    <verse label="Jer 11:7">Бо направду засвідчив Я вашим батькам того дня, як виводив їх з краю єгипетського, і до сьогодні Я пильно засвідчую, кажучи: Слухайтеся Мого голосу!</verse>
    <verse label="Jer 11:8">Та не слухали й не прихиляли вони свого вуха, і кожен ходив за упертістю злісного серця свого... І Я спровадив на них усі слова заповіту цього, що Я наказав був робити, вони ж не робили.</verse>
    <verse label="Jer 11:9">І промовив до мене Господь: Знайдений бунт між юдеями та між мешканцями Єрусалиму!</verse>
    <verse label="Jer 11:10">Повернулись вони до гріхів своїх давніх батьків, що слухатися Моїх слів не хотіли, і пішли за богами чужими, щоб їм служити. Дім Ізраїлів і дім Юдин зламали Мого заповіта, якого Я склав з їхніми батьками.</verse>
    <verse label="Jer 11:11">Тому так промовляє Господь: Ось Я лихо на них наведу, що вийти із нього не зможуть, і кликати будуть до Мене, але не почую Я їх!</verse>
    <verse label="Jer 11:12">І підуть юдейські міста та єрусалимські мешканці, і будуть кричати до богів, що їм кадять вони, але ті помогти не поможуть їм за часу їхнього лиха!</verse>
    <verse label="Jer 11:13">Бо богів твоїх за числом твоїх міст, Юдо, і за числом вулиць Єрусалиму наставлено жертівників для Молоха, жертівників, щоб кадити Ваалові.</verse>
    <verse label="Jer 11:14">А ти не молися за цього народа, і благання й молитви за них не здіймай, бо Я не почую за часу того, коли кликати будуть до Мене з-за лиха свого!</verse>
    <verse label="Jer 11:15">Пощо Моєму коханому в домі Моєму чинити злі заміри? Чи товсті куски і м'ясо посвятне відвернуть від тебе нещастя твоє? Тоді б ти радів!</verse>
    <verse label="Jer 11:16">Оливка зелена, гарна плодом хорошим, так кликнув Господь твоє ймення. Але з шумом великого вітру огонь запалився круг неї, і галузки її поламаються!</verse>
    <verse label="Jer 11:17">А Господь Саваот, що тебе посадив, говорив був на тебе лихе за зло дому Ізраїля та дому Юди, що робили собі, щоб гнівити Мене, щоб кадити Ваалові.</verse>
    <verse label="Jer 11:18">А Господь дав пізнати мені й я пізнав, і тоді Ти вчинив, що побачив я їхні діла.</verse>
    <verse label="Jer 11:19">А я був, мов лагідна вівця, що провадять її на заколення, і не знав, що на мене вони вимишляли затії: Понищмо це дерево з плодом його, і з краю живих його витнім, і ймення його не згадається більше!</verse>
    <verse label="Jer 11:20">Але, Господи Саваоте, Ти Суддя справедливий, що досліджуєш нирки та серце, хай над ними побачу я помсту Твою, бо справу свою я довірив Тобі!</verse>
    <verse label="Jer 11:21">Тому так промовляє Господь на людей Анатоту, що пошукують душу твою та говорять: Не пророкуй Ім'ям Господа, щоб не померти тобі від рук наших!</verse>
    <verse label="Jer 11:22">Тому так промовляє Господь Саваот: Ось Я навіщу їх: від меча юнаки повмирають, а сини їхні та їхні дочки від голоду вмруть!</verse>
    <verse label="Jer 11:23">І останку не буде по них, бо спроваджу Я зло на людей Анатоту у році навіщення їх!...</verse>
    <verse label="Jer 12:1">Справедливий Ти, Господи, будеш, коли б я судився з Тобою, проте правуватися буду з Тобою: чому то дорога безбожним щаститься, чому то спокійні всі зрадники?</verse>
    <verse label="Jer 12:2">Ти їх посадив і вони вкоренились, ростуть і приносять плоди. Ти близький в устах їхніх, та далекий від їхніх сердець.</verse>
    <verse label="Jer 12:3">А Ти, Господи, знаєш мене, Ти бачив мене й дослідив моє серце, що з Тобою воно. Відлучи їх, немов на заріз ту отару, і признач їх на день побиття!</verse>
    <verse label="Jer 12:4">Аж доки в жалобі земля пробуватиме, і сохнути буде трава всього поля за зло її мешканців? Гине худоба та птаство, бо сказали вони: кінця нашого Він не побачить!</verse>
    <verse label="Jer 12:5">Як ти з пішими бігав, і вони тебе змучили, то як будеш змагатися з кіньми? Ти в спокійному краї безпечний, та що будеш робити в повідді Йордану?</verse>
    <verse label="Jer 12:6">Бо також твої браття та дім твого батька і вони тебе зраджують, і криком кричать за тобою, не вір їм, коли й добре тобі говоритимуть!</verse>
    <verse label="Jer 12:7">Покинув Я Свій дім, залишив спадок Свій; миле Моєї душі Я віддав у долоню її ворогів.</verse>
    <verse label="Jer 12:8">Спадок Мій Мені став, мов лев той у лісі, свій голос дав проти Мене, тому то його Я зненавидив...</verse>
    <verse label="Jer 12:9">Чи для Мене спадок Мій, хижий птах різнобарвний, що хижі птахи позлітались круг нього? Ідіть, позбирайте усю польову звірину, спровадьте, щоб жерли!</verse>
    <verse label="Jer 12:10">Численні пастирі попсували Мого виноградника, потоптали Мій уділ, Мій улюблений уділ вони обернули на голу пустиню!</verse>
    <verse label="Jer 12:11">Обернули його на спустошення, він при Мені у жалобі, спустошений, увесь Край опустілий, бо нікого нема, хто б поклав це на серце собі!</verse>
    <verse label="Jer 12:12">Поприходять на всі лисі гори в пустині руїнники, бо меч Господа все позжирає від краю землі й аж до краю землі, миру не буде для всякого тіла!...</verse>
    <verse label="Jer 12:13">Пшеницю посіяли, терня ж пожали, намучилися, та не мали користи... І буде вам сором за ваші плоди через лютість Господнього гніву!</verse>
    <verse label="Jer 12:14">Так говорить Господь про лихих усіх сусідів моїх, що вони дотикаються того спадку, що Я дав на спадщину народу Моєму Ізраїлеві: Ось Я повириваю їх з їхньої землі, і вирву дім Юдин з середини їхньої.</verse>
    <verse label="Jer 12:15">І станеться, як Я їх повириваю, то вернуся й помилую їх, і кожного з них приверну до спадщини його, і кожного до краю його.</verse>
    <verse label="Jer 12:16">І буде, якщо вони справді навчаться доріг народу Мого, щоб присягатися Йменням Моїм: Як живий Господь, як вони присягати навчили народ Мій Ваалом, то збудуються серед народу Мого!</verse>
    <verse label="Jer 12:17">А якщо не послухають, то вирву народ цей, вириваючи та вигубляючи, каже Господь!</verse>
    <verse label="Jer 13:1">Так промовив до мене Господь: Іди й купи собі льняного пояса, і підпережи ним свої стегна, але в воду не клади його.</verse>
    <verse label="Jer 13:2">І купив я того пояса за Господнім словом, та й підперезав свої стегна.</verse>
    <verse label="Jer 13:3">І було мені слово Господнє удруге, говорячи:</verse>
    <verse label="Jer 13:4">Візьми того пояса, якого купив, що на стегнах твоїх, і встань, іди до Ефрату, та й сховай його там у розщілині скелі.</verse>
    <verse label="Jer 13:5">І пішов я, і сховав його в Ефраті, як Господь наказав був мені.</verse>
    <verse label="Jer 13:6">І сталося по багатьох днях, і сказав мені Господь: Устань, іди до Ефрату, і візьми звідти того пояса, що Я наказав був тобі сховати його там.</verse>
    <verse label="Jer 13:7">І пішов я до Ефрату, і викопав, і взяв того пояса з місця, де я сховав був його, аж ось той пояс нездатний!</verse>
    <verse label="Jer 13:8">І було мені слово Господнє, говорячи:</verse>
    <verse label="Jer 13:9">Так говорить Господь: Отак знищу Я Юдину гордість та гордість велику Єрусалиму,</verse>
    <verse label="Jer 13:10">цього злого народа, що не хоче він слухатися Моїх слів, що ходить за впертістю серця свого! І пішов він в сліди інших богів, щоб служити їм та поклонятися їм. І станеться він, як цей пояс, до нічого нездатний!...</verse>
    <verse label="Jer 13:11">Бо як прилягає цей пояс до стегон чоловіка, так притвердив Я до себе ввесь Ізраїлів дім та ввесь Юдин дім, говорить Господь, щоб стали народом Мені і йменням, і хвалою та пишнотою, та вони не послухались!</verse>
    <verse label="Jer 13:12">І скажеш до них оце слово: Так говорить Господь, Бог Ізраїлів: усякий бурдюк вином наповняється. І відкажуть тобі: Чи ми справді не знаєм, що всякий бурдюк вином наповняється?</verse>
    <verse label="Jer 13:13">І скажеш до них: Так говорить Господь: Ось наповню Я п'янством усіх мешканців Краю цього, і царів, що сидять на Давидовім троні, і священиків, і пророків, і всіх мешканців Єрусалиму.</verse>
    <verse label="Jer 13:14">І розіб'ю їх одного об одного, разом батьків та синів, говорить Господь, Не змилуюся, і не змилосерджусь, і не пожалію, щоб їх не понищити!</verse>
    <verse label="Jer 13:15">Послухайте ви та візьміть до ушей, не вивищуйтеся, бо Господь це сказав!</verse>
    <verse label="Jer 13:16">Дайте Господу, Богові вашому, славу, поки не зробить Він темно, і поки на темних горах не спіткнуться вам ноги! І будете ви сподіватися світла, а Він зробить це темрявою та вчинить імлою...</verse>
    <verse label="Jer 13:17">А коли ви цього не послухаєте, буде плакати таємно душа моя з вашої гордости, й око моє проливатиме сльози, і зайдеться сльозою, бо стадо Господнє займуть у полон!...</verse>
    <verse label="Jer 13:18">Скажіть до царя й до царевої матері: Сідайте додолу, бо з голів ваших спала корона вашої слави!</verse>
    <verse label="Jer 13:19">Південні міста позамикані будуть, і не буде, хто б їх відчинив, вигнаний буде ввесь Юда, вигнаний буде цілком!</verse>
    <verse label="Jer 13:20">Зведіть ваші очі, й побачте отих, що приходять із півночі: де череда та, що дана тобі, отара пишноти твоєї?</verse>
    <verse label="Jer 13:21">Що ти скажеш, о дочко Сіону, як Він над тобою панами поставить отих, яких ти навчила була за довірених бути, чи ж муки не схоплять тебе, немов ту породіллю?</verse>
    <verse label="Jer 13:22">коли ж скажеш у серці своєму: Чому такі речі спіткали мене? за численні провини твої відкриті подолки твої, оголені ноги твої силоміць!</verse>
    <verse label="Jer 13:23">Чи мурин відмінить коли свою шкіру, а пантера ті плями свої? Тоді зможете й ви чинити добре, навчені чинити лихе!</verse>
    <verse label="Jer 13:24">Тому розпорошу їх, мов ту полову, що з вітром з пустині летить:</verse>
    <verse label="Jer 13:25">Оце жеребок твій, це уділ, який Я відміряв тобі, говорить Господь, бо забула Мене та надіялася на неправду!</verse>
    <verse label="Jer 13:26">І закочу теж подолки твої над обличчя твоє, і покажеться ганьба твоя:</verse>
    <verse label="Jer 13:27">твої перелюбства й іржання твої, сором блуду твого на полі на пагірках, Я бачив гидоти твої... Горе тобі, Єрусалиме, що не очистишся! Доки ж іще?</verse>
    <verse label="Jer 14:1">Слово Господнє до Єремії, що було в справі посухи.</verse>
    <verse label="Jer 14:2">Упала в жалобу Юдея, а брами її ослабіли, насупилися на землі, і знявся крик Єрусалиму.</verse>
    <verse label="Jer 14:3">А вельможі її своїх слуг посилають по воду, вони йдуть до криниці й води не знаходять, їхній посуд порожній вертається... Засоромляться та зашаріють вони, і свої голови понакривають.</verse>
    <verse label="Jer 14:4">Тому, що земля стала спрагла, бо дощу не було на землі, засоромилися рільники, свої голови понакривали.</verse>
    <verse label="Jer 14:5">Навіть ланя на полі породить сарнятко та й кине, бо немає трави...</verse>
    <verse label="Jer 14:6">Навіть дикі осли поставали на голих горах, вітер втягують, мов ті шакали, і меркнуть їм очі, бо немає трави...</verse>
    <verse label="Jer 14:7">Якщо проти нас свідчать наші провини, о Господи, то зроби ради Ймення Свого, бо намножились наші відступники, ми Тобі нагрішили!</verse>
    <verse label="Jer 14:8">О надіє Ізраїлева, о Спасителю в часі недолі, нащо будеш Ти в Краї, як той чужаниця, й як той подорожній, що намета лише на ночліг розтягає?</verse>
    <verse label="Jer 14:9">Нащо будеш Ти, мов людина остовпіла, немов той силач, що не може спасти? Таж Ти в нашій середині, Господи, Ймення ж Твоє на нас кличеться, не залишай нас!</verse>
    <verse label="Jer 14:10">Так говорить Господь до народу цього: Так люблять вони волочитись, а не стримувати своїх ніг, тому то не має Господь уподобання в них, Він тепер їхню провину згадає, і їхній гріх покарає!</verse>
    <verse label="Jer 14:11">І промовив до мене Господь: Не молись за народ цей на добре йому:</verse>
    <verse label="Jer 14:12">Як вони будуть постити, Я не послухаю їхніх благань, а коли принесуть цілопалення й дар, Я їх не прийму, бо Я повигублюю всіх їх мечем, і голодом, і моровицею!...</verse>
    <verse label="Jer 14:13">А я відказав: О Господи, Боже! Ось пророки говорять до них: Ви не будете бачити меча, і не буде вам голоду, правдивий бо мир в цьому місці вам дам!</verse>
    <verse label="Jer 14:14">Та промовив до мене Господь: Ці пророки неправду Іменням Моїм пророкують: Я їх не посилав, і не наказував їм, і їм не говорив! Вони вам пророкують невірні видіння та чари, нікчемність й оману свого серця...</verse>
    <verse label="Jer 14:15">Тому так промовляє Господь на пророків, які пророкують Іменням Моїм, хоч Я не посилав їх, та що кажуть вони: Меч та голод не буде в цім Краї: від меча та від голоду згинуть пророки такі!</verse>
    <verse label="Jer 14:16">А народ, що таке пророкують йому, розкиданий буде по вулицях Єрусалиму від голоду та від меча, і не буде кому поховати його, вони й їхні жінки, й їхні сини та їхні дочки, і виллю на них їхнє зло!</verse>
    <verse label="Jer 14:17">І ти скажеш до них оце слово: Хай заходять удень та вночі мої очі слізьми, і нехай не затихнуть, бо дівчина, доня народу мого, буде побита великим нещастям, дуже болючим ударом!</verse>
    <verse label="Jer 14:18">Якщо вийду на поле ось побиті мечем, й якщо вийду до міста ось помлілі із голоду, і навіть пророк та священик шмигляють по краю, якого не знають...</verse>
    <verse label="Jer 14:19">Чи насправді покинув Ти Юду? Чи й Сіоном гидує душа Твоя? Чому вразив Ти нас і немає нам ліку? Ми чекаємо миру й немає добра, і часу вздоровлення та ось тільки жах!...</verse>
    <verse label="Jer 14:20">Знаємо, Господи, нашу безбожність, вину наших батьків, бо ми проти Тебе згрішили,</verse>
    <verse label="Jer 14:21">та не відкидай нас ради Ймення Свого, не безчесть трону слави Своєї, пам'ятай, не зламай заповіту Свого із нами!</verse>
    <verse label="Jer 14:22">Хіба є між марними божками поганів такі, що спускають дощі? І чи небо саме дає зливу? Чи ж не Ти Господь Бог наш? Тому то на Тебе надіємось ми, бо Ти це все чиниш!</verse>
    <verse label="Jer 15:1">І промовив до мене Господь: Якщо став би Мойсей й Самуїл перед лицем Моїм, то душа Моя до народу цього не звернулася б! Віджени їх із-перед Мого лиця, і нехай повиходять!</verse>
    <verse label="Jer 15:2">І буде, як скажуть до тебе вони: Куди підемо? то скажеш до них: Так говорить Господь: Хто на смерть ті на смерть, і хто на меча на меча, і хто на голод на голод, а хто до полону в полон...</verse>
    <verse label="Jer 15:3">І Я навіщу їх чотирьома способами, говорить Господь: мечем, щоб побити, і псами, щоб їх волочити, і птаством небесним, і земною звіриною, щоб жерли та нищили...</verse>
    <verse label="Jer 15:4">І Я дам їх на пострах усім царствам землі за Манасію, Єзекіїного сина, царя Юдиного, за те, що зробив був він в Єрусалимі.</verse>
    <verse label="Jer 15:5">Бо хто змилується над тобою, о Єрусалиме? І хто співчуття тобі виявить? І хто зверне з путі, щоб тебе запитати про поводження?</verse>
    <verse label="Jer 15:6">Ти покинув Мене, промовляє Господь, відступився назад, тому Я простягнув Свою руку на тебе, і знищив тебе, утомився Я жалувати!</verse>
    <verse label="Jer 15:7">І віячкою їх розвіяв по брамах землі, позбавив дітей, і погубив Свій народ, бо вони не вернулись з доріг неправдивих своїх,</verse>
    <verse label="Jer 15:8">у Мене більше було його вдів, як морського піску! А на матір юнацтва, спровадив опівдні грабіжника їм, нагло кинув на неї страхіття та жах,</verse>
    <verse label="Jer 15:9">зомліла вона, що сімох породила, видихнула свою душу, зайшло сонце її, коли був іще день, засоромилася та збентежилась... А решту їх Я дам під меча перед їхніми ворогами, говорить Господь...</verse>
    <verse label="Jer 15:10">Горе мені, моя мати, що ти породила такого мене, чоловіка сварливого та чоловіка сутяжного для всієї землі! Нікому я не позичав, і ніхто мені не боргував, та всі проклинають мене...</verse>
    <verse label="Jer 15:11">Промовив Господь: Я справді підсилю на добре тебе, Я справді вчиню, що проситиме ворог тебе за час зла й за час утиску!</verse>
    <verse label="Jer 15:12">Чи можна зламати залізом залізо із півночі й мідь?</verse>
    <verse label="Jer 15:13">Багатство твоє й твої скарби на здобич віддам, і не за ціну, але за гріхи твої всі, у всіх границях твоїх.</verse>
    <verse label="Jer 15:14">І вчиню, що ти будеш служити своїм ворогам у тім краї, якого не знаєш, бо огонь запалав в Моїм гніві, і над вами палатиме він!</verse>
    <verse label="Jer 15:15">Ти, Господи, знаєш усе, згадай же мене й заступися за мене, і помстися над тими, що гонять мене! На довгу Свою терпеливість до них мене не бери, знай, що сором носив я за Тебе!</verse>
    <verse label="Jer 15:16">Як тільки слова Твої знаходилися, то я їх поїдав, і було слово Твоє мені радістю і втіхою серця мого, бо кликалось Ймення Твоє надо мною, о Господи, Боже Саваоте!</verse>
    <verse label="Jer 15:17">Не сидів я на зборі веселому та не радів, через руку Твою я самітний сидів, бо Ти гнівом наповнив мене.</verse>
    <verse label="Jer 15:18">Чому біль мій став вічний, а рана моя невигойна, що не хоче загоїтись? Чи справді Ти станеш мені як обманний потік, що води його висихають?</verse>
    <verse label="Jer 15:19">Тому Господь так відказав: Якщо ти навернешся, то тебе приверну, і перед лицем Моїм станеш, а як здобудеш дорогоцінне з нікчемного, будеш як уста Мої: до тебе самі вони звернуться, а не ти до них звернешся!</verse>
    <verse label="Jer 15:20">І дам Я тебе для оцього народу за мура міцного із міді, і будуть вони воювати з тобою, та не переможуть тебе: бо Я буду з тобою, щоб спасати тебе й щоб тебе рятувати, говорить Господь!</verse>
    <verse label="Jer 15:21">І врятую тебе з руки злих, і з рук насильників тих тебе визволю!</verse>
    <verse label="Jer 16:1">І було слово Господнє до мене, промовляючи:</verse>
    <verse label="Jer 16:2">Не бери собі жінки, і хай у тебе не буде синів, ні дочок у цьому місці.</verse>
    <verse label="Jer 16:3">Бо так промовляє Господь про синів і про дочок, що народжені в місці цьому, і про їхніх матерів, що народжують їх, і про їхніх батьків, що їх родять у Краї цьому:</verse>
    <verse label="Jer 16:4">Від жахливих хворіб повмирають вони, не будуть оплакувані, і не будуть поховані, гноєм стануть вони на поверхні землі... Від меча та від голоду згинуть вони, і стане їхній труп стервом птаству небесному й земній звірині...</verse>
    <verse label="Jer 16:5">Бо так промовляє Господь: Не заходь у дім смутку, і не ходи голосити, і не співчувай їм, бо від цього народу забрав Я Свій мир, говорить Господь, ласку та милість.</verse>
    <verse label="Jer 16:6">І повимирають великі й малі в цьому Краї, не будуть поховані, і голосити не будуть за ними, і не будуть робити нарізів, і не будуть робити собі лисини...</verse>
    <verse label="Jer 16:7">І не будуть ламати їм хліба в жалобі, щоб потішити їх над померлим, і не напоять їх келіхом втіхи над батьком його й його матір'ю...</verse>
    <verse label="Jer 16:8">І до дому бенкету не входь, щоб сидіти із ними, щоб їсти й щоб пити.</verse>
    <verse label="Jer 16:9">Бо так промовляє Господь Саваот, Бог Ізраїлів: Ось Я припиню в цьому місці на ваших очах і в днях ваших голос радісний й голос веселий, голос молодого та голос молодої!</verse>
    <verse label="Jer 16:10">І буде, коли перекажеш народові цьому ці слова, то скажуть тобі: За що Господь говорив проти нас все велике це лихо? І яка вина наша, й який то наш гріх, яким ми прогрішилися Господу, Богові нашому?</verse>
    <verse label="Jer 16:11">І відкажеш до них: За те, що Мене батьки ваші покинули, каже Господь, і пішли за іншими богами і служили їм та поклонялися їм, а Мене полишили й Закона Мого не виконували!</verse>
    <verse label="Jer 16:12">А ви робите гірше від ваших батьків, і кожен із вас ось іде за упертістю лютого серця свого, щоб Мені не служити...</verse>
    <verse label="Jer 16:13">Тому викину вас з цього Краю до краю, якого не знали ні ви, ані ваші батьки. І будете там богам іншим служити удень та вночі, бо не дам Я вам милости.</verse>
    <verse label="Jer 16:14">Тому наступають ось дні, говорить Господь, і не будуть уже говорити: Як живий Господь, що вивів синів Ізраїлевих із краю єгипетського,</verse>
    <verse label="Jer 16:15">а тільки: Як живий Господь, що вивів синів Ізраїлевих із північного краю, і зо всіх тих країв, куди був розігнав їх... Та Я їх верну на їхню землю, яку Я був дав батькам їхнім.</verse>
    <verse label="Jer 16:16">Оце Я пошлю по численних рибалок, говорить Господь, і виловлять їх, немов рибу, а потому пошлю по численних мисливців, і повиловлюють їх з усіх гір, і з усякого взгір'я, і зо скельних розщілин.</verse>
    <verse label="Jer 16:17">Бо очі Мої на всі їхні дороги: вони не сховалися з-перед Мого лиця, і з-перед ока Мого не закрилася їхня провина.</verse>
    <verse label="Jer 16:18">І найперше Я їм надолужу подвійно за їхню провину й за гріх їхній, за теє, що трупом обриджень своїх збезчестили Край мій, а їхні гидоти спадок Мій переповнили...</verse>
    <verse label="Jer 16:19">О Господи, сило моя та твердине моя, і захисте мій в день недолі! Поприходять до тебе народи від кінців землі та й промовлять: Одідичили наші батьки лиш неправду й марноту, пожитку ж від них не було...</verse>
    <verse label="Jer 16:20">Чи зробить людина для себе богів, а вони не боги?</verse>
    <verse label="Jer 16:21">Тому то ось Я учиню, що познають цим разом вони, учиню, що познають вони Мою руку та силу Мою, і познають, що Ймення Моє це Господь!</verse>
    <verse label="Jer 17:1">Гріх Юдин написаний рильцем залізним, діямантовим вістрям він виритий на таблиці їхнього серця, і на рогах жертовників їхніх.</verse>
    <verse label="Jer 17:2">Як про синів своїх, так пам'ятають про жертовники своїх та своїх Ашер при зеленому дереві, на високих підгірках,</verse>
    <verse label="Jer 17:3">про гору на полі. Багатство твоє й твої скарби на здобич віддам, пагірки жертовні твої за гріх по всіляких границях твоїх.</verse>
    <verse label="Jer 17:4">І опустиш ти руку свою спадку свого, що Я дав був тобі... І вчиню, що ти будеш служити своїм ворогам у тім краї, якого не знаєш, бо огонь запалили ви в гніві Моїм, й аж навіки палатиме він!</verse>
    <verse label="Jer 17:5">Так говорить Господь: Проклятий той муж, що надію кладе на людину, і робить раменом своїм слабу плоть, а від Господа серце його відступає!</verse>
    <verse label="Jer 17:6">І він буде, як голий той кущ у степу, і не побачить, щоб добре прийшло, і він пробуватиме в краї сухому в пустині, у краї солоному та незамешканому...</verse>
    <verse label="Jer 17:7">Благословенний той муж, що покладається на Господа, що Господь то надія його!</verse>
    <verse label="Jer 17:8">І він буде, як дерево те, над водою посаджене, що над потоком пускає коріння своє, і не боїться, як прийде спекота, і його листя зелене, і в році посухи не буде журитись, і не перестане приносити плоду!</verse>
    <verse label="Jer 17:9">Людське серце найлукавіше над все та невигойне, хто пізнає його?</verse>
    <verse label="Jer 17:10">Я Господь, що досліджує серце, що випробовує нирки, щоб кожному дати згідно з путтю його, за плодом учинків його.</verse>
    <verse label="Jer 17:11">Куропатва висиджує яйця, яких не принесла, це той, хто багатство набув, та неправдою: він покине його в половині днів своїх, і стане безумним при своєму кінці...</verse>
    <verse label="Jer 17:12">Трон слави, високий від віку, це місце нашої святині!</verse>
    <verse label="Jer 17:13">Надіє Ізраїлева, Господи, посоромлені будуть усі, хто Тебе залишає! Ті, що Мене покидають, на піску будуть списані, бо вони покинули Господа, джерело живої води.</verse>
    <verse label="Jer 17:14">Уздоров мене, Господи, і буду вздоровлений я, спаси Ти мене, і я буду спасений, бо Ти слава моя!</verse>
    <verse label="Jer 17:15">Ось вони мені кажуть: Де слово Господнє? Нехай воно прийде!</verse>
    <verse label="Jer 17:16">А я не відтягавсь бути пастирем в Тебе, не жадав злого дня, Ти це знаєш, що виходило з уст моїх, те перед лицем Твоїм явне було.</verse>
    <verse label="Jer 17:17">Не будь Ти для мене страхіттям, на день зла Ти моє пристановище!</verse>
    <verse label="Jer 17:18">Бодай посоромились ті, хто мене переслідує, а я щоб не був посоромлений, нехай побентежені будуть вони, а я хай не буду збентежений, день злого на них наведи та зламай їх подвійним зламанням!</verse>
    <verse label="Jer 17:19">Так промовив до мене Господь: Іди, і станеш у брамі синів народу, що юдські царі входять нею та нею виходять, та по всіх брамах Єрусалиму.</verse>
    <verse label="Jer 17:20">І скажеш до них: Послухайте слова Господнього, царі юдські й уся Юдеє, та всі мешканці Єрусалиму, що входите брамами тими.</verse>
    <verse label="Jer 17:21">Так говорить Господь: Стережіться за душі свої, і не носіть тягару за суботнього дня, і не носіть його брамами Єрусалиму.</verse>
    <verse label="Jer 17:22">І не носіть тягару з домів ваших суботнього дня, і жодної праці робити не будете, і день суботній освятите, як Я вашим батькам наказав був!</verse>
    <verse label="Jer 17:23">Та вони не послухали, й вуха свого не схилили, і вчинили себе тугошиїми, щоб не слухатися та не брати навчання.</verse>
    <verse label="Jer 17:24">І буде, якщо Мене справді ви будете слухатись, каже Господь, щоб тягару не носити в брами міста цього за суботнього дня, і щоб освятити день суботній, і щоб жодної праці в цей день не робити,</verse>
    <verse label="Jer 17:25">то ходитимуть брамами міста цього царі та князі, що будуть сидіти на троні Давидовім, що їздити будуть колесницями й кіньми, вони й їхні правителі, юдеї та мешканці Єрусалиму, і це місто стоятиме вічно!</verse>
    <verse label="Jer 17:26">І будуть приходити з Юдиних міст та з околиць Єрусалиму, і з краю Веніяминового, і з рівнини, і з гір, і з півдня, і цілопалення й жертви приносити будуть, та жертву хлібну, і ладан, і будуть приносити жертву подяки до дому Господнього.</verse>
    <verse label="Jer 17:27">А якщо ви Мене не послухаєтесь, щоб святити день суботній і щоб тягару не носити, і щоб брамами Єрусалиму суботнього дня не ходити, то огонь підпалю в їхніх брамах, і він поїсть єрусалимські палати, і не погасне!</verse>
    <verse label="Jer 18:1">Оце слово, що було до Єремії від Господа, говорячи:</verse>
    <verse label="Jer 18:2">Устань, і зійди до дому ганчара, і там почуєш слова Мої.</verse>
    <verse label="Jer 18:3">І зійшов я до дому ганчара, аж ось він робить працю на кружалі.</verse>
    <verse label="Jer 18:4">І в руках ганчара попсулась посудина, яку він із глини робив. І він знову зробив з неї іншу посудину, як сподобалося ганчареві зробити.</verse>
    <verse label="Jer 18:5">І було мені слово Господнє, говорячи:</verse>
    <verse label="Jer 18:6">Чи не міг би зробити й Я вам, як ганчар цей, о доме Ізраїлів? каже Господь. Ось як глина в руці ганчара, так в руці Моїй, доме Ізраїля, й ви!</verse>
    <verse label="Jer 18:7">Я часом кажу про народ та про царство, щоб вирвати його, і щоб розбити та вигубити,</verse>
    <verse label="Jer 18:8">та коли цей народ, що про нього казав Я, повернеться від свого зла, то пожалую Я щодо того зла, яке думав чинити йому.</verse>
    <verse label="Jer 18:9">А часом кажу про народ та про царство, щоб його збудувати та щоб посадити,</verse>
    <verse label="Jer 18:10">та як він зробить зле в Моїх очах, щоб не слухатися Мого голосу, то пожалую щодо того добра, про яке говорив, що вчиню Я його.</verse>
    <verse label="Jer 18:11">А тепер скажи до юдея й до мешканців Єрусалиму, говорячи: Так говорить Господь: Ось готую лихе проти вас, і задумую задум на вас, верніться ж ви кожен з дороги своєї лихої, і поліпшіть дороги свої й свої вчинки!</verse>
    <verse label="Jer 18:12">Та вони відказали: Пропало! бо ми будем ходити за своїми думками, і кожен робитиме згідно з упертістю серця свого.</verse>
    <verse label="Jer 18:13">Тому так промовляє Господь: Поспитайте но ви між народами, чи хто чув, як оце? Страшну річ учинила та діва Ізраїлева!</verse>
    <verse label="Jer 18:14">Хіба сніг Лівану зійде зо скелі на полі? Чи висохнуть води чужі та холодні, текучі?</verse>
    <verse label="Jer 18:15">Бо про Мене забув Мій народ: вони кадять марноті, а та робить їм так, що вони на дорогах своїх спотикаються, на давніх путях, щоб ходити стежками, по дорозі невбитій,</verse>
    <verse label="Jer 18:16">щоб свій Край учинити страхіттям, посміховищем вічним... Кожен, хто буде проходити ним, остовпіє та буде хитати головою своєю...</verse>
    <verse label="Jer 18:17">Мов вітер зо сходу, розвію Я їх перед ворогом; потилицю, а не обличчя Я їм покажу у день їхнього горя!</verse>
    <verse label="Jer 18:18">І сказали вони: Ходіть, і обміркуємо заміри на Єремію, бо не згинув Закон у священика, і рада в премудрого, а слово в пророка. Ходіть, і удармо його язиком його власним, і не зважаймо на жодні слова його!</verse>
    <verse label="Jer 18:19">Послухай мене, о мій Господи, і почуй голос моїх супротивників!</verse>
    <verse label="Jer 18:20">Хіба замість доброго злим надолужено буде? Бо яму копають вони для моєї душі... Згадай же, що перед обличчям Твоїм я стояв, щоб добре про них говорити, щоб гнів Твій від них відвернути!</verse>
    <verse label="Jer 18:21">Тому їхніх синів віддай голодові, і міццю меча викинь їх з Краю, і бодай жінки їхні дітей погубили та вдовами стали, а їхні чоловіки хай смертю повбивані будуть, юнаки їхні хай будуть побиті мечем на війні!</verse>
    <verse label="Jer 18:22">Нехай чується крик з їхніх домів, бо орду Ти зненацька спровадиш на них, бо яму копали вони, щоб схопити мене, і для ніг моїх пастки поставили...</verse>
    <verse label="Jer 18:23">А Ти, Господи, знаєш увесь їхній замір на мене на смерть, не прости їм провин, а гріха їхнього із-перед обличчя Свого не зітри, і хай перед Тобою спіткнуться вони, зроби поміж ними оце під час гніву Свого!</verse>
    <verse label="Jer 19:1">Господь сказав так: Іди, і купиш баньку в ганчара, і візьми собі з старших народу та з старших священиків.</verse>
    <verse label="Jer 19:2">І вийдеш до долини Бен-Гіннома, що при вході до Череп'яної брами, і будеш там оголошувати ті слова, що до тебе Я їх говоритиму.</verse>
    <verse label="Jer 19:3">І скажеш: Послухайте слова Господнього, царі Юди та мешканці Єрусалиму! Так говорить Господь Саваот, Бог Ізраїлів: Ось Я зло наведу на це місце, так що всякому, хто почує про нього, задзвенить в його вухах!</verse>
    <verse label="Jer 19:4">Це за те, що вони залишили Мене, і вчинили чужим оце місце, і кадили у ньому для інших богів, що не знали їх ані вони, ні батьки їхні, ані юдейські царі, і кров'ю невинних наповнили місце оце,</verse>
    <verse label="Jer 19:5">і пагірки побудували Ваалові, щоб палити дітей своїх на огні цілопалення для Ваала, чого не велів Я і не говорив, і що на серце Мені не приходило!</verse>
    <verse label="Jer 19:6">Тому наступають ось дні, говорить Господь, що не буде вже зватися місце це Тофет і Долина Бен-Гіннома, а тільки Долина Убивства.</verse>
    <verse label="Jer 19:7">І знищу на місці цьому раду Юдину та Єрусалиму, і впадуть від меча перед їхніми ворогами та від руки тих, хто шукає їхньої душі, і дам падло їхнє на стерво для птаства небесного та для земної звірини...</verse>
    <verse label="Jer 19:8">І вчиню оце місце страхіттям і посміхом, кожен, хто буде проходити ним, остовпіє й засвище, побачивши всі його врази...</verse>
    <verse label="Jer 19:9">І вчиню, що вони будуть їсти тіло синів своїх й тіло дочок своїх, і тіло один одного їсти вони будуть в облозі та в утискові, яким будуть тиснути їх вороги їхні та ті, хто буде шукати їхню душу...</verse>
    <verse label="Jer 19:10">І розіб'єш баньку на очах тих людей, що ходять з тобою,</verse>
    <verse label="Jer 19:11">та й скажеш до них: Так говорить Господь Саваот: Отак розіб'ю Я народ цей та місто оце, як розбивається посуд ганчарський, що не може вже бути направленим, і будуть ховати у Тофеті через брак місця на погреб...</verse>
    <verse label="Jer 19:12">Так зроблю цьому місцю, говорить Господь, та мешканцям його, щоб зробити це місто, як Тофет...</verse>
    <verse label="Jer 19:13">І стануть доми Єрусалиму та доми царів Юди, як місце те Тофет, нечисті усі ті доми, що кадили на їхніх дахах усім небесним світилам, та лили жертви литі для інших богів!</verse>
    <verse label="Jer 19:14">І прийшов Єремія з Тофету, куди посилав його Господь пророкувати, і став у дворі Господнього дому, і сказав до всього народу:</verse>
    <verse label="Jer 19:15">Так говорить Господь Саваот, Бог Ізраїлів: Ось спроваджу до міста цього та до всіх його міст усе те лихо, що Я говорив був на нього, бо вчинили вони свою шию твердою, щоб не слухатися Моїх слів!</verse>
    <verse label="Jer 20:1">І почув Пашхур, Іммерів син, священик, що був старшим наглядачем, начальник Господнього дому, Єремію, що пророкував ці слова.</verse>
    <verse label="Jer 20:2">І Пашхур набив пророка Єремію, і посадив його у в'язницю, що була в горішній брамі Веніяминовій, що в Господньому домі...</verse>
    <verse label="Jer 20:3">І сталося наступного дня, і вивів Пашхур Єремію з в'язниці, а Єремія промовив до нього: Не Пашхур Господь дав ім'я тобі, а тільки Маґор-Міссавів.</verse>
    <verse label="Jer 20:4">Бо так промовляє Господь: Ось Я зроблю тебе жахом для тебе самого та для всіх твоїх приятелів, і вони попадають від меча ворогів своїх, а очі твої будуть бачити це. А всього Юду віддам у руку царя вавилонського, і він нажене їх до Вавилону, і позабиває їх мечем.</verse>
    <verse label="Jer 20:5">І дам увесь скарб цього міста та ввесь його здобуток, і всю коштовність його, та всі скарби юдських царів, усе це дам у руку їхніх ворогів, і вони пограбують їх, і візьмуть їх та й відведуть їх до Вавилону...</verse>
    <verse label="Jer 20:6">А ти, Пашхуре, та всі мешканці дому твого підете до полону. І прийдеш ти до Вавилону, і помреш там, і будеш похований ти та всі твої приятелі, яким ти неправдиво пророкував.</verse>
    <verse label="Jer 20:7">Намовляв мене, Господи, і був я намовлений, Ти взяв міцно мене й переміг! Я став цілий день посміховищем, кожен глузує із мене...</verse>
    <verse label="Jer 20:8">Бо коли тільки я говорю, то кричу, кличу: Ґвалт! та Грабіж! і так сталося слово Господнє мені цілий день за ганьбу й посміховище...</verse>
    <verse label="Jer 20:9">І я був сказав: Не буду Його споминати, і не буду вже Йменням Його говорити! І стало це в серці моїм, як огонь той палючий, замкнений у костях моїх, і я змучивсь тримати його й більш не можу!</verse>
    <verse label="Jer 20:10">Бо чув я обмову численних, ось острах навколо: Розкажіть, донесемо на нього! Кожен муж, який в мирі зо мною, чатує мого упадку та каже: Може буде обманений і переможемо його, і помстимося над ним!</verse>
    <verse label="Jer 20:11">Та зо мною Господь, як потужний силач, тому ті, хто женеться за мною, спіткнуться та не переможуть! Будуть сильно вони посоромлені, бо робили без розуму, вічний сором їм буде, який не забудеться!</verse>
    <verse label="Jer 20:12">А Господь Саваот випробовує праведного, бачить нирки та серце. Хай над ними побачу я помсту Твою, бо Тобі я відкрив свою справу!</verse>
    <verse label="Jer 20:13">Співайте пісні Господеві, усі хваліть Господа, бо спасає Він душу убогого від руки лиходіїв!</verse>
    <verse label="Jer 20:14">Проклятий той день, коли я народився, день, коли породила мене моя мати, хай благословенний не буде!</verse>
    <verse label="Jer 20:15">Проклятий той муж, який сповістив мого батька, говорячи: Народилось тобі дитя-хлопець, а тим справді потішив його!</verse>
    <verse label="Jer 20:16">І бодай стався муж той, немов ті міста, що Господь зруйнував й не пожалував їх, і нехай чує крик він уранці, а лемент військовий у часі полудня,</verse>
    <verse label="Jer 20:17">за те, що в утробі мене не забив, і тоді була б стала мені моя мати за гріб мій, а утроба її вагітною навіки була б!...</verse>
    <verse label="Jer 20:18">Чого то з утроби я вийшов, щоб бачити клопіт й скорботу, і нащо кінчаються в соромі ці мої дні?...</verse>
    <verse label="Jer 21:1">Слово, що було до Єремії від Господа, коли цар Седекія послав був до нього Пашхура, сина Малкійїного, та священика Цефанію, сина Маасеїного, говорячи:</verse>
    <verse label="Jer 21:2">Звернися, за нас до Господа, бо Навуходоносор, цар вавилонський, воює проти нас. Може Господь зробить з нами за всіма Своїми чудами, і той відійде від нас!</verse>
    <verse label="Jer 21:3">І сказав Єремія до них: Так скажіть до Седекії:</verse>
    <verse label="Jer 21:4">Так говорить Господь, Бог Ізраїлів: Ось Я назад оберну військові знаряддя, що в вашій руці, що ви воюєте ними поза муром з вавилонським царем та з халдеями, які облягають вас, і позбираю їх до середини цього міста.</verse>
    <verse label="Jer 21:5">І буду Я воювати з вами рукою витягненою та сильним раменом, і в гніві, і в люті, і в великому пересерді!</verse>
    <verse label="Jer 21:6">І вражу мешканців цього міста, і чоловіка, і худобу, від великої моровиці повмирають вони!</verse>
    <verse label="Jer 21:7">А потому говорить Господь Я віддам Седекію, Юдиного царя, і його рабів, і народ, і врятованих у цьому місті від моровиці, від меча та від голоду в руку Навуходоносора, царя вавилонського, та в руку ворогів їхніх, що шукають їхньої душі, і він ударить їх вістрям меча, не змилується над ними й не змилосердиться, і не матиме любови!</verse>
    <verse label="Jer 21:8">А цьому народові скажеш: Так говорить Господь: Ось Я даю перед вами дорогу життя й дорогу смерти.</verse>
    <verse label="Jer 21:9">Хто сидітиме в цьому місті, той помре від меча, і від голоду та від моровиці; а той, хто перейде і прийде до халдеїв, що вас облягають, буде жити, і стане йому душа його за здобич.</verse>
    <verse label="Jer 21:10">Бо Я обернув лице Своє на це місто на зле, а не на добре, говорить Господь, воно буде дане в руку царя вавилонського, а він спалить його огнем!...</verse>
    <verse label="Jer 21:11">А домові царя Юди скажи так: Послухайте слова Господнього:</verse>
    <verse label="Jer 21:12">Доме Давидів, отак промовляє Господь: Судіть вранці суд і рятуйте грабованого від руки переслідника, щоб не вийшла, немов той огонь, Моя лють, і вона запалає за зло ваших учинків, і не буде кому погасити!</verse>
    <verse label="Jer 21:13">Ось Я проти тебе, мешканко долини, о скеле рівнини, говорить Господь, на вас, що говорите: Хто прийде на нас і хто ввійде в помешкання наші?</verse>
    <verse label="Jer 21:14">Бо Я покараю вас згідно із плодом ваших учинків, говорить Господь, і огонь запалю в його лісі, і він пожере всі довкілля його!</verse>
    <verse label="Jer 22:1">Так говорить Господь: Зійди в дім Юдиного царя, і будеш казати там оце слово,</verse>
    <verse label="Jer 22:2">та й промовиш: Послухай Господнього слова, о царю юдейський, що сидиш на Давидовім троні, ти й раби твої та народ твій, що входите в брами оці.</verse>
    <verse label="Jer 22:3">Так говорить Господь: Чиніть правосуддя та правду, і рятуйте грабованого від руки гнобителя, чужинця ж, сироту та вдову не гнобіть, не грабуйте, і крови невинної не проливайте на місці цьому!</verse>
    <verse label="Jer 22:4">Бо коли оце слово насправді ви виконаєте, то ходитимуть брамами дому оцього царі, що будуть сидіти на троні Давида, що їздити будуть колесницями й кіньми, він і раб його та народ його.</verse>
    <verse label="Jer 22:5">А якщо не послухаєтесь оцих слів, то клянуся Собою говорить Господь: руїною станеться дім цей!</verse>
    <verse label="Jer 22:6">Бо так промовляє Господь про дім царя Юди: Ти для Мене Ґілеад, щит Лівану, та поправді кажу Я, тебе оберну на пустиню, на міста незаселені!</verse>
    <verse label="Jer 22:7">І приготую на тебе отих, що руйнують людину та зброю її, і вони твої кедри добірні зітнуть і їх повкидають в огонь!</verse>
    <verse label="Jer 22:8">І люди численні ходитимуть містом оцим і будуть казати один до одного: Защо Господь зробив так цьому місту великому?</verse>
    <verse label="Jer 22:9">І відкажуть: За те, що вони покинули заповіта Господа, Бога Свого, і вклонялися іншим богам, і служили їм.</verse>
    <verse label="Jer 22:10">Не плачте за вмерлим, і не жалкуйте за ним, але плакати плачте за тим, хто відходить в полон, бо вже не повернеться, і не побачить землі, де він народився...</verse>
    <verse label="Jer 22:11">Бо так промовляє Господь до Шаллума, сина Йосіїного, царя Юдиного, що царював замість Йосії, свого батька, що вийшов із місця цього: Він сюди вже не вернеться!</verse>
    <verse label="Jer 22:12">Бо помре він у місці, куди його полонили, Краю ж цього не побачить уже...</verse>
    <verse label="Jer 22:13">Горе тому, хто несправедливістю дім свій будує, а верхні кімнати безправ'ям, хто каже своєму ближньому працювати даремно, і платні його йому не дає,</verse>
    <verse label="Jer 22:14">що говорить: Збудую собі дім великий, і верхні кімнати широкі! І вікна собі повирубує, й криє кедриною, і малює червоною фарбою.</verse>
    <verse label="Jer 22:15">Чи ти зацарюєш тому, що в кедрах ти мешкаєш? Чи ж твій батько не їв та не пив? І коли правосуддя та правду чинив він, тоді було добре йому,</verse>
    <verse label="Jer 22:16">він розсуджував справу нужденного й бідного, й тоді добре було! Чи не це Мене знати? говорить Господь.</verse>
    <verse label="Jer 22:17">Хіба твої очі та серце твоє не обернені тільки на користь свою, та щоб проливати кров невинну, і щоб гніт та насилля чинити?...</verse>
    <verse label="Jer 22:18">Тому так промовляє Господь про Єгоякима, Йосіїного сина, царя Юдиного: Не будуть за ним голосити: О мій брате! й О сестро! Не будуть за ним голосити: О пане й О величносте його!</verse>
    <verse label="Jer 22:19">Поховають його, немов того осла, волочачи та викидаючи геть за брами Єрусалиму...</verse>
    <verse label="Jer 22:20">Зійди на Ливан та й кричи, і в Башані свій голос подай, і кричи з Аваріму, бо понищені всі твої друзі...</verse>
    <verse label="Jer 22:21">Говорив Я тобі в час гаразду твого, але ти казала: Не слухатиму! Це дорога твоя від юнацтва твого, бо не слухалась ти Мого голосу...</verse>
    <verse label="Jer 22:22">Усіх твоїх пастирів буря розкидає, а коханці твої підуть до полону, справді, тоді посоромлена та побентежена будеш за все своє зло!...</verse>
    <verse label="Jer 22:23">О ти, що сидиш на Ливані, що кублишся в кедрах, як ти будеш стогнати, як болі й дрижання на тебе спадуть, мов на ту породіллю!</verse>
    <verse label="Jer 22:24">Як живий Я, говорить Господь, коли б був Конія, син Єгоякимів, цар Юдин, печаткою-перснем на правій руці Моїй, справді Я й звідти тебе зірву!</verse>
    <verse label="Jer 22:25">І дам Я тебе в руку тих, хто шукає твоєї душі, і в руку тих, що боїшся ти їх, і в руку Навуходоносора, царя вавилонського, і в руку халдеїв...</verse>
    <verse label="Jer 22:26">І кину тебе й твою матір, яка породила тебе, до іншого краю, де ви не зродились, і там ви повмираєте!</verse>
    <verse label="Jer 22:27">А до Краю, куди вони прагнуть душею своєю вернутись, туди не повернуться!</verse>
    <verse label="Jer 22:28">Чи муж цей, Конія, це глиняний посуд, погорджений та розпорошений? Хіба він посудина та непотрібна? Чом відкинені він та насіння його, та й закинені в землю, якої не знають?</verse>
    <verse label="Jer 22:29">О Краю, мій Краю, о Краю, послухай Господнього слова:</verse>
    <verse label="Jer 22:30">Так говорить Господь: Запишіть людину оцю самітною, мужем, якому не буде щаститись у днях його, бо нікому з насіння його не пощаститься сидіти на троні Давидовім та панувати ще в Юді!</verse>
    <verse label="Jer 23:1">Горе пастирям тим, що розгублюють та розганяють отару Мого пасовиська, говорить Господь!</verse>
    <verse label="Jer 23:2">Тому так промовляє Господь, Бог Ізраїлів, про пастирів тих, що пасуть Мій народ: Ви отару Мою розпорошили й їх розігнали, та не наглядали за ними. Ось тому покараю Я вас за лихі ваші вчинки, говорить Господь!</verse>
    <verse label="Jer 23:3">А Я позбираю останок отари Своєї зо всіх тих країв, куди Я їх повиганяв був, і їх поверну на пасовиська їхні, і вони порозплоджуються та розмножаться.</verse>
    <verse label="Jer 23:4">І над ними поставлю Я пастирів тих, які пастимуть їх, і не будуть боятися вже й не злякаються, і не будуть загублені, каже Господь!</verse>
    <verse label="Jer 23:5">Ось дні наступають, говорить Господь, і поставлю Давидові праведну Парость, і Цар зацарює, і буде Він мудрий, і правосуддя та правду в Краю запровадить.</verse>
    <verse label="Jer 23:6">За днів Його Юда спасеться, Ізраїль же буде безпечний. А це Його Ймення, яким Його кликати будуть: Господь праведність наша.</verse>
    <verse label="Jer 23:7">Тому наступають ось дні, говорить Господь, і не будуть уже говорити: Як живий Господь, що вивів синів Ізраїлевих із краю єгипетського,</verse>
    <verse label="Jer 23:8">а тільки: Як живий Господь, що вивів і випровадив насіння дому Ізраїлевого з північного краю, і зо всіх тих країв, куди їх був повиганяв! І осядуть вони на своїй землі.</verse>
    <verse label="Jer 23:9">Про пророків. Розривається серце моє в моїм нутрі, тріпочуть всі кості мої, я став, як п'яний, як той муж, що по ньому вино перейшло, через Господа й ради святих Його слів...</verse>
    <verse label="Jer 23:10">Бо земля перелюбниками стала повна, бо через прокляття потрапила в жалобу земля, повисихали в степах пасовиська, бо стався лихим їхній біг, їхня сила це кривда...</verse>
    <verse label="Jer 23:11">Бо й пророк та священик грішать, їхнє зло Я знайшов теж у домі Своїм, говорить Господь.</verse>
    <verse label="Jer 23:12">Тому буде для них їхня дорога, мов сковзанка в темряві, вони будуть попхнені й впадуть через неї, бо зло Я спроваджу на них року навіщення їх, говорить Господь...</verse>
    <verse label="Jer 23:13">А в тих самарійських пророків Я бачив безглуздя, вони пророкували Ваалом собі, і вчинили блудячим народ Мій, Ізраїля!</verse>
    <verse label="Jer 23:14">А в єрусалимських пророків Я бачив гидоту: перелюбство й ходіння в неправді, і руки злочинців зміцнили вони, щоб ніхто з свого зла не вернувся... Всі вони Мені стали, немов той Содом, а мешканці його, як Гомора...</verse>
    <verse label="Jer 23:15">Тому так промовляє Господь Саваот про пророків оцих: Ось Я їх полином нагодую, і водою отруйною їх напою, бо від єрусалимських пророків безбожність пішла для всієї землі!</verse>
    <verse label="Jer 23:16">Так говорить Господь Саваот: Не слухайте слів цих пророків, що вам пророкують, вони роблять безглуздими вас, висловлюють привиди серця свого, а не слово з уст Господніх.</verse>
    <verse label="Jer 23:17">Вони справді говорять до тих, що Мене ображають: Господь говорив: Мир вам буде! А кожному, хто ходить в упертості серця свого, говорять вони: Зло не прийде на вас!</verse>
    <verse label="Jer 23:18">А хто ж то стояв на таємній Господній нараді, і бачив та чув Його слово? Хто до слова Його прислухався й почув?</verse>
    <verse label="Jer 23:19">Ось буря Господня, як лютість, виходить, а вихор крутливий на голову несправедливих впаде...</verse>
    <verse label="Jer 23:20">Гнів Господній не вернеться, поки не зробить, і поки не виконає Він замірів серця Свого; наприкінці днів зрозумієте добре все це!</verse>
    <verse label="Jer 23:21">Цих пророків Я не посилав, вони побігли самі, Я їм не говорив, та вони пророкують.</verse>
    <verse label="Jer 23:22">А якби в Моїй раді таємній стояли вони, то вони об'являли б народові Моєму слова Мої, і їх відвертали б від їхньої злої дороги, та від зла їхніх учинків.</verse>
    <verse label="Jer 23:23">Чи Я Бог тільки зблизька, говорить Господь, а не Бог і здалека?</verse>
    <verse label="Jer 23:24">Якщо заховається хто у криївках, то Я не побачу Його? говорить Господь. Чи Я неба й землі не наповнюю? каже Господь.</verse>
    <verse label="Jer 23:25">Я чув, що говорять пророки, що Йменням Моїм пророкують неправду й говорять: Мені снилося, снилось мені!...</verse>
    <verse label="Jer 23:26">Як довго це буде у серці пророків, які пророкують неправду, та пророкують оману свого серця?</verse>
    <verse label="Jer 23:27">Вони замишляють зробити, щоб народ Мій забув Моє Ймення, їхніми снами, які один одному розповідають, як через Ваала забули були їхні батьки Моє Ймення.</verse>
    <verse label="Jer 23:28">Той пророк, що йому снився сон, нехай розповідає про сон, а з яким Моє слово, хай каже про слово правдиве Моє, що соломі до збіжжя? говорить Господь.</verse>
    <verse label="Jer 23:29">Хіба слово Моє не таке, як огонь, говорить Господь, і як молот, що скелю розлупує?</verse>
    <verse label="Jer 23:30">Тому то ось Я на пророків, говорить Господь, що слова Мої крадуть один від одного.</verse>
    <verse label="Jer 23:31">Ось Я на пророків, говорить Господь, що вживають свого язика, але кажуть: Це мова Господня!</verse>
    <verse label="Jer 23:32">Оце Я на тих, що сни неправдиві звіщають, говорить Господь, вони розповідають про них та впроваджують в блуд Мій народ своєю неправдою й глумом своїм, хоч Я не посилав їх і їм не наказував, і вони помогти не поможуть народові цьому, говорить Господь....</verse>
    <verse label="Jer 23:33">А коли запитає тебе цей народ, чи пророк, чи священик, говорячи: Яке то Господнє пророцтво? то скажеш до них: Ви тягар, і Я вас поскидаю, говорить Господь.</verse>
    <verse label="Jer 23:34">А пророка й священика та той народ, який скаже: Господній тягар, то Я мужа того й його дім покараю!</verse>
    <verse label="Jer 23:35">Отак скажете ви один одному й кожен до брата свого: Що Господь відповів, й що Господь говорив?</verse>
    <verse label="Jer 23:36">А про Господній тягар не згадуйте більш, бо кожному слово його стане за тягара, і ви перекрутили б слова Бога Живого, Господа Саваота, нашого Бога.</verse>
    <verse label="Jer 23:37">Так пророкові скажеш: Що Господь тобі відповів, і Що Господь говорив?</verse>
    <verse label="Jer 23:38">Якщо ж будете ви говорити: Господній тягар, тому так промовляє Господь: За те, що ви кажете слово оце: Господній тягар, хоч Я посилав до вас, кажучи: Не говоріте Господній тягар,</verse>
    <verse label="Jer 23:39">тому конче Я вас підійму, немов тягара, та й викину вас і те місто, що дав був Я вам та вашим батькам, від Свого лиця...</verse>
    <verse label="Jer 23:40">І дам Я на вас сором вічний та вічну ганьбу, що не буде забута!...</verse>
    <verse label="Jer 24:1">Господь показав мені, і ось два коші фіґ стояли перед храмом Господнім, потому, як Навуходоносор, цар вавилонський, вигнав Єхонію, Єгоякимового сина, царя Юдиного, та правителів Юдських, і майстра, і слюсаря з Єрусалиму, та й привів їх до Вавилону.</verse>
    <verse label="Jer 24:2">Один кіш фіґи дуже добрі, як фіґи першого врожаю, а один кіш фіґи дуже злі, яких не їдять через їхню непридатність.</verse>
    <verse label="Jer 24:3">І промовив до мене Господь: Що ти бачиш, Єреміє? А я відказав: Фіґи. Фіґи добрі дуже добрі, а злі дуже злі, яких не їдять через їхню непридатність.</verse>
    <verse label="Jer 24:4">І було мені слово Господнє, говорячи:</verse>
    <verse label="Jer 24:5">Так говорить Господь, Бог Ізраїлів: Як фіґи ці добрі, так оберну Я на добре вигнанців Юдиних, яких Я послав із цього місця до краю халдейського.</verse>
    <verse label="Jer 24:6">І зверну Я Своє око на них на добро, і поверну їх до цього Краю, і збудую їх, а не розіб'ю, і засаджу їх, а не вирву.</verse>
    <verse label="Jer 24:7">І дам Я їм серце пізнати Мене, що Я Господь. І вони Мені будуть народом, а Я буду їм Богом, бо вони навернуться до Мене всім серцем своїм!</verse>
    <verse label="Jer 24:8">А як фіґи ті злі, яких не їдять через їхню непридатність, то так говорить Господь: За такого Я дам Седекію, царя Юдиного, і його правителів та решту Єрусалиму, що залишилися в цьому Краї та що сидять у краї єгипетському.</verse>
    <verse label="Jer 24:9">І дам їх за острах, на зло для всіх царств землі, на ганьбу та за притчу, на глум та на прокляття в усіх тих місцях, куди вижену їх.</verse>
    <verse label="Jer 24:10">І пошлю на них меча, і голод та моровицю, аж поки не вигублені будуть на землі, яку Я був дав їм та їхнім батькам!...</verse>
    <verse label="Jer 25:1">Слово, що було до Єремії про ввесь народ Юдин за четвертого року Єгоякима, сина Йосіїного, царя Юдиного це перший рік Навуходоносора, царя вавилонського,</verse>
    <verse label="Jer 25:2">що його сказав пророк Єремія про ввесь Юдин народ та до всіх мешканців Єрусалиму, говорячи:</verse>
    <verse label="Jer 25:3">Від тринадцятого року Йосії, Амонового сина, царя Юдиного, і аж до цього дня, це вже двадцять і три роки, було слово Господнє до мене. І говорив я до вас, говорячи пильно, та не слухали ви.</verse>
    <verse label="Jer 25:4">І посилав Господь до вас усіх Своїх рабів пророків, рано та пізно, та не слухали ви, і не нахилили свого уха, щоб послухати.</verse>
    <verse label="Jer 25:5">А вони говорили: Верніться кожен зо своєї злої дороги та зо зла ваших учинків, і сидіть на тій землі, яку Господь дав вам та вашим батькам відвіку й аж навіки.</verse>
    <verse label="Jer 25:6">І не ходіть за іншими богами, щоб служити їм та щоб вклонятися їм, і не гнівіть Мене роботою ваших рук, і Я не вчиню вам лихого.</verse>
    <verse label="Jer 25:7">Та ви не прислухалися до Мене, говорить Господь, щоб не гнівити Мене чином рук своїх, на зло собі.</verse>
    <verse label="Jer 25:8">Тому так промовляє Господь Саваот: За те, що ви не слухалися слів Моїх,</verse>
    <verse label="Jer 25:9">ось Я пошлю й позбираю всі північні роди, говорить Господь, пошлю до Навуходоносора, царя вавилонського, Мого раба, і наведу їх на Край цей, і на мешканців його та на всіх цих народів навколо, і вчиню їх закляттям, і оберну їх на страхіття, і на посміховище, і на вічні руїни.</verse>
    <verse label="Jer 25:10">І Я вигублю в них голос радісний та голос веселий, голос молодого та голос молодої, гуркіт жорен та світло світильника...</verse>
    <verse label="Jer 25:11">І стане цей край руїною, спустошенням, а ці народи будуть служити вавилонському цареві сімдесят літ!</verse>
    <verse label="Jer 25:12">І станеться, як сповниться сімдесят літ, покараю Я вавилонського царя та цей люд, говорить Господь, за їхню провину, та халдейський край, й оберну його на вічне спустошення.</verse>
    <verse label="Jer 25:13">І спроваджу на цей край всі Мої слова, що Я говорив був проти нього, усе, що написане в цій книзі, що пророкував Єремія про всі народи.</verse>
    <verse label="Jer 25:14">Бо їх поневолять численні народи та великі царі, і Я надолужу їм за їхнім чином та за ділом їхніх рук.</verse>
    <verse label="Jer 25:15">Бо так промовляє до мене Господь, Бог Ізраїлів: Візьми з Моєї руки келіха вина цього гніву, і напоїш ним усі народи, до яких посилаю тебе.</verse>
    <verse label="Jer 25:16">І будуть вони пити, і будуть хитатися, стратять розум через меча, що Я посилаю між них...</verse>
    <verse label="Jer 25:17">І взяв я келіха з Господньої руки, і напоїв усі народи, до яких Господь висилав мене:</verse>
    <verse label="Jer 25:18">Єрусалим та міста Юди, і царів його та правителів його, щоб віддати їх на руїну, на страхіття, на посміховище та на прокляття, як цього дня,</verse>
    <verse label="Jer 25:19">фараона, царя єгипетського, і рабів його, і правителів його, та ввесь його народ,</verse>
    <verse label="Jer 25:20">і всю мішанину народів Єгипту, і всіх царів краю Уц, і всіх царів филистимського краю, і Ашкелон, і Аззу, і Екрон, і решту Ашдоду,</verse>
    <verse label="Jer 25:21">Едома й Моава та синів Аммона,</verse>
    <verse label="Jer 25:22">і всіх царів Тиру, і всіх царів Сидону, і всіх царів островів, що на тому боці моря,</verse>
    <verse label="Jer 25:23">і Дедана, і Тему, і Буза, і всіх, що волосся довкола стрижуть,</verse>
    <verse label="Jer 25:24">і всіх царів Арабії, і всіх царів мішаних народів, що пробувають у пустині,</verse>
    <verse label="Jer 25:25">і всіх царів Зімрі, і всіх царів Еламу, і всіх царів Мідії,</verse>
    <verse label="Jer 25:26">і всіх царів півночі, близьких та далеких один від одного, і всі царства землі, що на земній поверхні, а цар Шешаху буде пити по них.</verse>
    <verse label="Jer 25:27">І скажеш до них: Так говорить Господь Саваот, Бог Ізраїлів: Пийте й впивайтеся, і виметуйте, і падайте та не вставайте перед мечем, що Я посилаю між вас.</verse>
    <verse label="Jer 25:28">І буде, коли не захочуть вони взяти келіха з твоєї руки на пиття, то промовиш до них: Так говорить Господь Саваот: Конче будете пити!</verse>
    <verse label="Jer 25:29">Бо ось у місті, що там було кликане Ймення Моє, зачинаю чинити лихе, а чи ви не покарані будете? Покарані будете, бо Я кличу меча на всіх мешканців Краю, говорить Господь Саваот!</verse>
    <verse label="Jer 25:30">А ти пророкувати їм будеш усі ці слова, й до них скажеш: Господь загримить з височини, і з мешкання святого Свого Свій голос подасть! Загримить на оселю Свою, кликне Він, мов чавильники ті винограду, відповість усім мешканцям земним!</verse>
    <verse label="Jer 25:31">Дійде гомін до краю землі, бо в Господа пря із народами, Він буде судити кожне тіло і несправедливих віддасть їхньому мечеві, говорить Господь.</verse>
    <verse label="Jer 25:32">Так говорить Господь Саваот: Ось лихо виходить від люду до люду, і буря велика пробудиться з кінців землі,</verse>
    <verse label="Jer 25:33">і будуть побиті від Господа в день той лежати від краю землі й аж до краю землі: не будуть оплакувані, і не будуть позбирані, і не будуть поховані, гноєм стануть вони на поверхні землі!...</verse>
    <verse label="Jer 25:34">Ридайте, о пастирі, та голосіть, і валяйтесь у попелі, проводирі ви отари, бо виповнились ваші дні для зарізу, і вас розпорошу, і впадете, немов дорога та посудина!...</verse>
    <verse label="Jer 25:35">І не матимуть пастирі захисту, а проводирі череди утікання...</verse>
    <verse label="Jer 25:36">І чути крик пастирів, і лемент тих проводирів череди, бо пустошить Господь їхню череду,</verse>
    <verse label="Jer 25:37">і попустошені мирні пасовиська через палання Господнього гніву...</verse>
    <verse label="Jer 25:38">Він покинув, як лев свою пущу, бо стався страхіттям їхній Край через меча гнобителя, і через запал гніву Його...</verse>
    <verse label="Jer 26:1">На початку царювання Єгоякима, сина Йосіїного, царя Юдиного, було оце слово від Господа, кажучи:</verse>
    <verse label="Jer 26:2">Так говорить Господь: Стань на подвір'ї Господнього дому, і будеш говорити всім Юдиним містам, що приходять на поклін до Господнього дому, усі ті слова, що Я наказав був тобі, щоб до них говорити, не вбав ані слова.</verse>
    <verse label="Jer 26:3">Може почують вони, і вернуться кожен зо своєї злої дороги, й Я пожалую щодо зла, яке думаю вчинити їм через злі їхні вчинки!</verse>
    <verse label="Jer 26:4">І скажеш до них: Так говорить Господь: Якщо ви не будете прислухуватися до Мене, щоб ходити за Законом Моїм, якого Я дав вам,</verse>
    <verse label="Jer 26:5">щоб прислухуватися до слів Моїх рабів пророків, яких Я посилаю до вас рано та пізно, та не слухали ви,</verse>
    <verse label="Jer 26:6">то вчиню з оцим домом, як з Шіло, а місто це дам на прокляття для всіх народів землі...</verse>
    <verse label="Jer 26:7">І чули священики, і пророки, і ввесь народ Єремію, що говорив ці слова в Господньому домі.</verse>
    <verse label="Jer 26:8">І сталося, як Єремія закінчив говорити все, що наказав був Господь сказати до всього народу, то схопили його священики, і пророки, і ввесь народ, говорячи: Ти конче помреш!</verse>
    <verse label="Jer 26:9">Нащо пророкував ти Господнім Ім'ям, кажучи: Як Шіло, буде дім цей, а місто це буде зруйноване, так що не буде в ньому мешканця? І зібрався ввесь народ проти Єремії в Господньому домі.</verse>
    <verse label="Jer 26:10">І почули ці слова Юдині князі, і відійшли з царського дому до дому Господнього, і сіли при вході до нової Господньої брами.</verse>
    <verse label="Jer 26:11">І сказали священики та пророки до князів та до всього народу, говорячи: Присуд смерти цьому чоловікові, бо він пророкував проти цього міста, як ви чули своїми вухами!</verse>
    <verse label="Jer 26:12">І сказав Єремія до всіх князів і до всього народу, говорячи: Господь послав мене пророкувати проти цього дому, і проти цього міста всі ті слова, що ви чули.</verse>
    <verse label="Jer 26:13">А тепер поліпшіть ваші дороги та ваші чини, і слухайтеся голосу Господа, вашого Бога, то пожалує Господь щодо зла, яке говорив був на вас.</verse>
    <verse label="Jer 26:14">А я ось я в вашій руці: робіть мені як добре, і як правдиве в ваших очах!</verse>
    <verse label="Jer 26:15">Тільки справді пізнаєте ви, якщо ви вб'єте мене, що ви невинну кров спровадите на себе й на це місто та на мешканців його, бо Господь справді послав мене до вас говорити в ваші вуха всі ці слова.</verse>
    <verse label="Jer 26:16">І сказали князі та ввесь народ до священиків та до пророків: Цей чоловік не підлягає присуду смерти, бо він говорив до нас Ім'ям Господа, нашого Бога!</verse>
    <verse label="Jer 26:17">І встали люди зо старших Краю, і сказали до всього збору народу, говорячи:</verse>
    <verse label="Jer 26:18">Міхей з Мораші пророкував за днів Єзекії, царя Юдиного, і сказав до всього юдейського народу, говорячи: Так говорить Господь Саваот: Сіон, як те поле, заораний буде, а Єрусалим за румовища стане, а гора цього храму підгірками лісу...</verse>
    <verse label="Jer 26:19">Чи справді забив його Єзекія, цар Юдин, та ввесь Юда? Чи ж він не побоявся Господа, і не злагодив Господнього лиця? І Господь пожалував щодо того зла, яке говорив був на них. А ми вчинимо таке велике зло на свої душі?</verse>
    <verse label="Jer 26:20">І також пророкував був Господнім Ім'ям один чоловік, Урійя, син Шемаї, з Кір'ят-Єаріму, і пророкував проти цього міста та проти цього Краю всі ті слова, як Єремія.</verse>
    <verse label="Jer 26:21">І почув був слова його цар Єгояким, і всі лицарі його та всі князі; і шукав цар способу забити його. І почув це Урійя, і злякався, й утік прийшов до Єгипту.</verse>
    <verse label="Jer 26:22">І послав цар Єгояким людей до Єгипту, Елнатана, Ахборового сина, і людей з ним до Єгипту.</verse>
    <verse label="Jer 26:23">І вони вивели Урійю з Єгипту, і привели його до царя Єгоякима, а той ударив його мечем, а трупа його кинув до гробів простих людей...</verse>
    <verse label="Jer 26:24">Але рука Ахикама, Шаханового сина, була з Єремією, щоб не дати його в руку народу забити його.</verse>
    <verse label="Jer 27:1">На початку царювання Єгоякима, сина Йосіїного, царя Юди, було оце слово до Єремії від Господа, кажучи:</verse>
    <verse label="Jer 27:2">Так сказав був до мене Господь: Зроби собі поворозки та ярма, і надінь їх на шию свою.</verse>
    <verse label="Jer 27:3">І пошлеш їх до царя Едому, і до царя Моаву, і до царя синів Аммону, і до царя Тиру, і до царя Сидону через послів, що приходять до Єрусалиму до Седекії, царя Юдиного.</verse>
    <verse label="Jer 27:4">І накажеш їм, щоб до своїх володарів говорили: Так говорить Господь Саваот, Бог Ізраїлів: Так скажете вашим володарям:</verse>
    <verse label="Jer 27:5">Я вчинив землю й людину, і скотину, що на поверхні землі, Своєю силою великою та витягненим раменом Своїм, і дав її тому, хто сподобався в очах Моїх.</verse>
    <verse label="Jer 27:6">А тепер Я віддав усі ці землі в руку Навуходоносора, царя вавилонського, раба Мого, а також польову звірину дав Я йому, щоб служила йому.</verse>
    <verse label="Jer 27:7">І будуть служити всі народи йому та синові його, і синові сина його, аж поки не прийде час також його власному краєві, і поневолять його численні народи та великі царі.</verse>
    <verse label="Jer 27:8">І станеться, той народ і те царство, що не будуть служити йому, Навуходоносорові, цареві вавилонському, і того, хто не дасть шиї своєї в ярмо вавилонського царя, покараю Я народ цей мечем, і голодом, і заразою, говорить Господь, аж поки не зроблю їм кінця рукою його!</verse>
    <verse label="Jer 27:9">А ви не прислухайтесь до ваших пророків, і до ваших ворожбитів, і до ваших сновидців, і до ваших знахарів, і до ваших чарівників, що говорять до вас, кажучи: Не служіть вавилонському цареві!</verse>
    <verse label="Jer 27:10">Бо вони пророкують вам неправду, щоб віддалити вас з вашої землі, і Я вас вижену, і ви погинете.</verse>
    <verse label="Jer 27:11">А народ, що вкладе свою шию в ярмо вавилонського царя й буде служити йому, то залишу його на його землі, говорить Господь, і він буде її обробляти, і буде сидіти на ній.</verse>
    <verse label="Jer 27:12">І до Седекії, царя Юдиного, говорив Я згідно з усіма цими словами, кажучи: Вкладіть ваші шиї в ярмо вавилонського царя, і служіть йому та його народові, і будете жити.</verse>
    <verse label="Jer 27:13">Пощо помрете ти та народ твій від меча, голоду та моровиці, як говорив був Господь про той люд, що не буде служити вавилонському цареві?</verse>
    <verse label="Jer 27:14">І не прислухуйтеся до слів пророків, що кажуть до вас, говорячи: Не будете служити вавилонському цареві, бо неправду вони вам пророкують.</verse>
    <verse label="Jer 27:15">Бо Я не посилав їх, говорить Господь, і вони пророкують неправду в Ім'я Моє, щоб Я вигнав вас, і погинете ви та пророки, що вам те пророкують!...</verse>
    <verse label="Jer 27:16">А до священиків та до всього цього народу говорив я, кажучи: Так говорить Господь: Не прислухуйтеся до слів ваших пророків, що пророкують вам, кажучи: Ось тепер незабаром вертається з Вавилону посуд Господнього дому, бо лжу вони пророкують.</verse>
    <verse label="Jer 27:17">Не прислухуйтеся до них, служіть цареві вавилонському, то будете жити, нащо буде це місто руїною?</verse>
    <verse label="Jer 27:18">А якщо вони пророки, і якщо слово Господнє з ними, нехай же просять вони Господа Саваота, щоб не перейшов посуд, позосталий в Господньому домі, і в домі царя Юди, і в Єрусалимі до Вавилону.</verse>
    <verse label="Jer 27:19">Бо так промовляє Господь Саваот про стовпи, і про море, і про підстави, і про решту посуду, позосталого в цьому місті,</verse>
    <verse label="Jer 27:20">що не забрав їх Навуходоносор, цар вавилонський, коли виганяв був в неволю Єхонію, Єгоякимового сина, царя Юди, з Єрусалиму до Вавилону, та всіх шляхетних Юди та Єрусалиму.</verse>
    <verse label="Jer 27:21">Бо так промовляє Господь Саваот, Бог Ізраїлів, про посуд, позосталий в Господньому домі та в домі царя Юди та Єрусалиму:</verse>
    <verse label="Jer 27:22">До Вавилону буде він спроваджений, і там пробуватиме аж до дня Моїх відвідин їх, говорить Господь, тоді випроваджу його, і верну його до цього місця...</verse>
    <verse label="Jer 28:1">І сталося того року на початку царювання Седекії, царя Юди, четвертого року, п'ятого місяця, сказав до мене Ананія, син Аззурів, пророк, що з Ґів'ону, у Господньому домі, на очах священиків та всього народу, говорячи:</verse>
    <verse label="Jer 28:2">Так говорить Господь Саваот, Бог Ізраїлів, кажучи: Зламаю ярмо царя вавилонського!</verse>
    <verse label="Jer 28:3">За два роки часу Я верну до цього місця ввесь посуд Господнього дому, що забрав був Навуходоносор, цар вавилонський, з цього місця, і спровадив його до Вавилону.</verse>
    <verse label="Jer 28:4">І Єхонію, Єгоякимового сина, царя Юди, і всіх Юдиних вигнанців, що прийшли до Вавилону, Я верну до цього місця, говорить Господь, бо зламаю ярмо царя вавилонського!</verse>
    <verse label="Jer 28:5">І говорив пророк Єремія до пророка Ананії на очах священиків і на очах усього народу, що стояли в Господньому домі.</verse>
    <verse label="Jer 28:6">І сказав пророк Єремія: Амінь! Нехай так зробить Господь, нехай виконає Господь слова твої, що ти пророкував про поворот посуду Господнього дому та всього вигнання в неволю з Вавилону до цього місця.</verse>
    <verse label="Jer 28:7">Тільки послухай це слово, що я говорю в вуха твої та в вуха всього народу:</verse>
    <verse label="Jer 28:8">Ті пророки, що від віків були передо мною і перед тобою, пророкували про численні краї та про царства великі, про війни, і про голод та про моровицю.</verse>
    <verse label="Jer 28:9">Пророк, що пророкує про мир, коли справдиться слово пророче, буде пізнаний цей пророк, що його справді послав Господь.</verse>
    <verse label="Jer 28:10">І взяв пророк Ананія ярмо з шиї пророка Єремії, і поламав його.</verse>
    <verse label="Jer 28:11">І сказав Ананія на очах усього народу, говорячи: Так говорить Господь: Отак поламаю ярмо Навуходоносора, царя вавилонського, за два роки часу, з шиї всіх народів! І пішов пророк Єремія своєю дорогою.</verse>
    <verse label="Jer 28:12">І було слово Господнє до Єремії по тому, як пророк Ананія поламав ярмо з шиї пророка Єремії, говорячи:</verse>
    <verse label="Jer 28:13">Іди, і скажеш до Ананії, говорячи: Так говорить Господь: Ти поламав дерев'яне ярмо, але Я зроблю замість нього ярмо залізне.</verse>
    <verse label="Jer 28:14">Бо так промовляє Господь Саваот, Бог Ізраїлів: Я дав на шию всіх цих народів залізне ярмо, щоб вони служили Навуходоносорові, цареві вавилонському, і вони будуть служити йому, і навіть польову звірину віддам Я йому!</verse>
    <verse label="Jer 28:15">І сказав пророк Єремія до пророка Ананії: Послухай же, Ананіє: Не посилав тебе Господь, але ти доводиш, що народ цей довіряє неправді.</verse>
    <verse label="Jer 28:16">Тому так промовляє Господь: Ось Я викидаю тебе з поверхні землі, цього року ти помреш, бо про відступство від Господа говорив ти!...</verse>
    <verse label="Jer 28:17">І помер пророк Ананія того року сьомого місяця...</verse>
    <verse label="Jer 29:1">А оце слова листа, якого пророк Єремія послав з Єрусалиму до залишку старших, і до священиків, і до пророків, і до всього народу, що його вигнав Навуходоносор з Єрусалиму до Вавилону, в неволю,</verse>
    <verse label="Jer 29:2">по виході царя Єхонії й матері царя та евнухів, князів Юди та Єрусалиму, і майстрів та слюсарів Єрусалиму,</verse>
    <verse label="Jer 29:3">через Ел'асу, Шафанового сина, та Ґемарію, сина Хілкійїного, яких послав Седекія, цар Юди, до Навуходоносора, царя вавилонського, до Вавилону, говорячи:</verse>
    <verse label="Jer 29:4">Так говорить Господь Саваот, Бог Ізраїлів, до всього вигнання в неволю, що Я вигнав з Єрусалиму до Вавилону:</verse>
    <verse label="Jer 29:5">Будуйте доми, і осядьте, і засадіть садки, і споживайте їхній плід!</verse>
    <verse label="Jer 29:6">Поберіть жінок, і зродіть синів та дочок, і візьміть для ваших синів жінок, а свої дочки віддайте людям, і нехай вони породять синів та дочок, і помножтеся там, і не малійте!</verse>
    <verse label="Jer 29:7">І дбайте про спокій міста, куди Я вас вигнав, і моліться за нього до Господа, бо в спокої його буде і ваш спокій.</verse>
    <verse label="Jer 29:8">Бо так промовляє Господь Саваот, Бог Ізраїлів: Нехай не зводять вас ваші пророки, що серед вас, та ваші чарівники, і не прислухуйтеся до ваших снів, що вам сняться.</verse>
    <verse label="Jer 29:9">Бо лжу вони вам пророкують Ім'ям Моїм, Я їх не посилав, говорить Господь.</verse>
    <verse label="Jer 29:10">Бо так промовляє Господь: По сповненні семидесяти літ Вавилону Я до вас завітаю, і справджу Своє добре слово про вас, щоб вернути вас до цього місця.</verse>
    <verse label="Jer 29:11">Бо Я знаю ті думки, які думаю про вас, говорить Господь, думки спокою, а не на зло, щоб дати вам будучність та надію.</verse>
    <verse label="Jer 29:12">І ви кликатимете до Мене, і підете, і будете молитися Мені, а Я буду прислуховуватися до вас.</verse>
    <verse label="Jer 29:13">І будете шукати Мене, і знайдете, коли шукатимете Мене всім своїм серцем.</verse>
    <verse label="Jer 29:14">І Я дамся вам знайти Себе, говорить Господь, і верну вас, і зберу вас зо всіх народів та зо всіх місць, куди Я вигнав був вас, говорить Господь, верну вас до того місця, звідки вас Я був вигнав.</verse>
    <verse label="Jer 29:15">Якщо ви кажете: Господь поставив нам пророків і в Вавилоні,</verse>
    <verse label="Jer 29:16">то так говорить Господь до царя, що сидить на Давидовому троні, та до всього народу, що сидить у цьому місті, до ваших братів, що не вийшли з вами на вигнання:</verse>
    <verse label="Jer 29:17">Так говорить Господь Саваот: Ось Я пошлю на вас меча, голод та моровицю, і дам їх, як обридливі фіґи, яких не їдять через їхню непридатність.</verse>
    <verse label="Jer 29:18">І буду гнатися за ними мечем, голодом та моровицею, і дам їх на пострах для всіх земних царств, на прокляття, і на остовпіння, і на посміховище, і на ганьбу серед усіх народів, куди Я їх був повиганяв,</verse>
    <verse label="Jer 29:19">за те, що не слухалися слів Моїх, говорить Господь, що посилав Я до них рабів Моїх пророків, рано та пізно, та не слухали ви, говорить Господь.</verse>
    <verse label="Jer 29:20">А ви, все вигнання, що послав Я з Єрусалиму до Вавилону, послухайте слова Господнього:</verse>
    <verse label="Jer 29:21">Так говорить Господь Саваот, Бог Ізраїлів, про Ахава, сина Колаїного, і про Седекію, сина Маасеїного, що неправду пророкують вам Моїм Ім'ям: Ось Я віддам їх у руку Навуходоносора, царя вавилонського, і він повбиває їх на ваших очах!</verse>
    <verse label="Jer 29:22">І візьметься від них прокляття для всього Юдиного вигнання, що в Вавилоні, говорячи: Нехай учинить тебе Господь, як Седекію та як Ахава, яких вавилонський цар пік на огні,</verse>
    <verse label="Jer 29:23">за те, що вони зробили огиду в Ізраїлі, і перелюб чинили з жінками своїх ближніх, і говорили ложне слово Ім'ям Моїм, чого Я не звелів їм, а Я відаю це, і Я свідок цьому, говорить Господь.</verse>
    <verse label="Jer 29:24">А до Шемаї нехеламітянина скажеш, говорячи:</verse>
    <verse label="Jer 29:25">Так говорить Господь Саваот, Бог Ізраїлів, кажучи: За те, що ти своїм ім'ям посилав листи до всього народу, що в Єрусалимі, і до священика Цефанії, Маасеїного сина, і до всіх священиків, говорячи:</verse>
    <verse label="Jer 29:26">Господь тебе дав за священика замість священика Єгояди, щоб бути наглядачем у Господньому домі для кожного чоловіка, що божевільний і що вдає пророка, і даси його до в'язниці, а на шию кайдани надінеш.</verse>
    <verse label="Jer 29:27">А тепер, чому ти не скартав Єремію з Анатоту, що вдає з себе пророка?</verse>
    <verse label="Jer 29:28">Бо він послав до нас, до Вавилону, говорячи: Довге воно, вигнання! Будуйте доми, і осядьте, і засадіть садки, і споживайте їхній плід!</verse>
    <verse label="Jer 29:29">І священик Цефанія прочитав цього листа вголос пророкові Єремії.</verse>
    <verse label="Jer 29:30">І було слово Господнє до Єремії, говорячи:</verse>
    <verse label="Jer 29:31">Пошли всьому вигнанню, говорячи: Так говорить Господь про нехеламітянина Шемаю: За те, що вам пророкував Шемая, хоч Я не посилав його, і зробив, щоб ви надіялись на неправду,</verse>
    <verse label="Jer 29:32">тому так промовляє Господь: Ось Я покараю нехеламітянина Шемаю та насіння його: не буде в нього нікого, хто сидів би серед цього народу, і не побачить він добра, яке Я зроблю для народу Свого, говорить Господь, бо про відступство від Господа говорив він!</verse>
    <verse label="Jer 30:1">Слово, що було до Єремії від Господа, говорячи:</verse>
    <verse label="Jer 30:2">Так говорить Господь, Бог Ізраїлів, кажучи: Напиши собі всі ті слова, що тобі говорив Я, до книги.</verse>
    <verse label="Jer 30:3">Бо приходять ось дні, говорить Господь, і Я верну народ Мій Ізраїлів та Юдин, каже Господь, і верну їх до Краю, що їхнім батькам Я був дав, і вони посядуть його.</verse>
    <verse label="Jer 30:4">А оце ті слова, що Господь говорив про Ізраїля й Юду:</verse>
    <verse label="Jer 30:5">Бо так промовляє Господь: Почули ми голос страху, переляку, й немає спокою...</verse>
    <verse label="Jer 30:6">Запитайте й побачте, чи родить мужчина? Чому ж це Я бачу, що в кожного мужа он руки його на стегнах його, немов у породіллі, і всяке обличчя поблідло?</verse>
    <verse label="Jer 30:7">Ой горе, бо це день великий, немає такого, як він! А це час недолі для Якова, та з нього він буде врятований!</verse>
    <verse label="Jer 30:8">І буде в той день, говорить Господь Саваот, поламаю ярмо Я із шиї твоєї, а пута твої розірву, і не будуть чужі поневолювати більше його!</verse>
    <verse label="Jer 30:9">І будуть служити вони тільки Господеві, Богові своєму, і цареві своєму Давидові, якого поставлю Я їм.</verse>
    <verse label="Jer 30:10">А ти не лякайся, рабе Мій Якові, каже Господь, і не страшися, Ізраїлю, бо Я ось врятую тебе із далекого краю, і нащадків твоїх з краю їхнього полону! І вернеться Яків, і буде спокійний, і буде безпечний, і не буде того, хто б його настрашив,</verse>
    <verse label="Jer 30:11">бо Я із тобою, говорить Господь, щоб спасати тебе! Бо зроблю Я кінець всім народам, між якими тебе розпорошив, та з тобою кінця не зроблю, і тебе покараю за правом, бо не полишу тебе непокараним!</verse>
    <verse label="Jer 30:12">Бо так промовляє Господь: Невилічальна пораза твоя, рана твоя невигойна!</verse>
    <verse label="Jer 30:13">Немає того, хто б справу твою розсудив для твоєї болячки, нема в тебе ліків таких, щоб над раною м'ясо зросло!</verse>
    <verse label="Jer 30:14">Забули про тебе всі друзі твої, до тебе вони не звертаються, бо ворожим ударом Я вразив тебе, жорстокою карою за численні провини твої, за те, що зміцніли гріхи твої...</verse>
    <verse label="Jer 30:15">Чого ти кричиш про поразу свою, про свій біль невигойний? За численні твої беззаконства, за те, що зміцніли гріхи твої, Я зробив тобі це...</verse>
    <verse label="Jer 30:16">Тому всі, що тебе поїдають, поїджені будуть, а всі вороги твої всі вони підуть в полон, і стануть здобиччю ті, хто тебе обдирає, а всіх, хто грабує тебе, на грабунок віддам!</verse>
    <verse label="Jer 30:17">Бо вирощу шкурку на рані тобі, і з пораз тебе вилікую, говорить Господь, бо відкинута звано тебе, ти, Сіонська дочка, якої ніхто не шукає.</verse>
    <verse label="Jer 30:18">Так говорить Господь: Ось Я поверну з полону шатра Яковові, і змилуюся над місцями його пробування, і на пагірку своїм побудується місто, а палац осядеться на відповідному місці своїм.</verse>
    <verse label="Jer 30:19">І вийде подяка із них та голос радіючих, і Я їх помножу, і не буде їх мало, і прославлю Я їх і не будуть принижені!</verse>
    <verse label="Jer 30:20">І сини його стануть, як перше, а збір його буде міцний перед лицем Моїм, і Я покараю всіх тих, хто його переслідує!</verse>
    <verse label="Jer 30:21">І буде із нього Потужний його, і постане Володар його з-поміж нього, й Я наближу Його, й Він підійде до Мене! Бо хто є такий, що наразить життя своє на небезпеку, щоб до Мене наблизитись? каже Господь.</verse>
    <verse label="Jer 30:22">І станете ви народом Мені, а Я буду вам Богом!</verse>
    <verse label="Jer 30:23">Ось буря Господня, лютість виходить, а вихор крутливий на голову безбожних упаде.</verse>
    <verse label="Jer 30:24">Не спиниться полум'я гніву Господнього, поки Свого не зробить, і поки не виконає замірів серця Свого, ви наприкінці днів зрозумієте це!</verse>
    <verse label="Jer 31:1">Того часу, говорить Господь, для всіх родів Ізраїля стану Я Богом, вони ж Мені стануть народом!</verse>
    <verse label="Jer 31:2">Так говорить Господь: Знайшов милість в пустині народ, від меча врятований, Ізраїль іде на свій спочин.</verse>
    <verse label="Jer 31:3">Здалека Господь з'явився мені та й промовив: Я вічним коханням тебе покохав, тому милість тобі виявляю!</verse>
    <verse label="Jer 31:4">Ще буду тебе будувати й збудована будеш, о діво Ізраїлева! Ти знов приоздобишся в бубни свої, та й підеш у танок тих, хто бавиться,</verse>
    <verse label="Jer 31:5">на горах самарійських ще будеш садити виноградники, виноградарі будуть садити й споживати законно собі!</verse>
    <verse label="Jer 31:6">Настане бо день, коли кликати буде сторожа на Єфремових горах: Уставайте, та підемо ми на Сіон, до Господа, нашого Бога!</verse>
    <verse label="Jer 31:7">Бо так промовляє Господь: Співайте для Якова з радістю, та головою народів утішайтесь! Розголосіть, вихваляйте й скажіть: Спаси, Господи, народ Свій, останок Ізраїлів!</verse>
    <verse label="Jer 31:8">Ось Я їх приведу із північного краю, і зберу їх із кінців землі, з ними разом сліпий та кульгавий, важка й породілля, сюди повертаються збори великі!</verse>
    <verse label="Jer 31:9">Вони прийдуть з плачем, та Я їх попроваджу в утіхах. Я їх до потоків води попроваджу прямою дорогою, не спіткнуться на ній, бо Ізраїлеві Я став Отцем, а Єфрем, перворідний він Мій!</verse>
    <verse label="Jer 31:10">Народи, послухайте слова Господнього, і далеко звістіть аж на островах та скажіть: Хто розсіяв Ізраїля, Той позбирає його, і стерегтиме його, як пастир отару свою!</verse>
    <verse label="Jer 31:11">Бо Господь викупив Якова, і визволив його від руки сильнішого від нього.</verse>
    <verse label="Jer 31:12">І вони поприходять, і будуть співати на вершині Сіону, і до добра до Господнього будуть горнутись, до збіжжя, і до виноградного соку, і до оливи, і до молодої дрібної худоби та до товару великого! І стане душа їхня, немов той напоєний сад, і не відчують уже більше стомлення!</verse>
    <verse label="Jer 31:13">Тоді дівчина тішитись буде в танку, і разом юнацтво та старші, бо Я оберну їхню жалобу на радість, і Я їх потішу, і їх звеселю в їхнім смутку!</verse>
    <verse label="Jer 31:14">І душу священиків ситістю Я напою, а народ Мій добром Моїм буде насичений, каже Господь!</verse>
    <verse label="Jer 31:15">Так говорить Господь: Чути голос у Рамі, плач та ридання гірке: Рахиль плаче за дітьми своїми, не хоче потішена бути за діти свої, бо нема їх...</verse>
    <verse label="Jer 31:16">Так говорить Господь: Стримай голос свій від голосіння, і від сльози свої очі, бо є нагорода для чину твого, говорить Господь, і вони вернуться з краю ворожого!</verse>
    <verse label="Jer 31:17">І для твого майбутнього є сподівання, говорить Господь, і до границь твоїх вернуться діти твої!</verse>
    <verse label="Jer 31:18">Добре Я чую Єфрема, як він головою похитує, плачучи: Покарав Ти мене і покараний я, мов теля те ненавчене! Наверни Ти мене і вернуся, бо Ти Господь Бог мій!</verse>
    <verse label="Jer 31:19">Бо як я навернувся, то каявся, коли ж я пізнав, то вдарив по стегнах своїх... Засоромився я та збентежений був, бо я ганьбу ношу молодощів своїх.</verse>
    <verse label="Jer 31:20">Чи Єфрем не Мій син дорогий, чи не люба дитина Моя? То скільки Я не говорю проти нього, завжди сильно його пам'ятаю! Тому то за нього хвилюється нутро Моє, змилосерджуся справді над ним, говорить Господь!</verse>
    <verse label="Jer 31:21">Постав собі дороговкази, стовпи собі порозставляй, зверни своє серце на биту дорогу, якою ти йшла, і вернися, о діво Ізраїлева, вернися до цих своїх міст!</verse>
    <verse label="Jer 31:22">Аж доки тинятися будеш, о дочко невірна? Господь бо новину створив на землі: жінка спасатиме мужа!</verse>
    <verse label="Jer 31:23">Так говорить Господь Саваот, Бог Ізраїлів: Оце слово прокажуть іще в краї Юдиному й по містах його, коли Я верну їх: Хай Господь благословить тебе, оселе ти правди, о горо свята!</verse>
    <verse label="Jer 31:24">І осядуть на ній Юда та міста його разом усі, селяни та ті, хто ходить з отарою.</verse>
    <verse label="Jer 31:25">Бо напоюю Я душу змучену, і кожну душу скорботну насичую.</verse>
    <verse label="Jer 31:26">На це я збудився й побачив, і був мені сон мій приємний.</verse>
    <verse label="Jer 31:27">Ось дні настають, говорить Господь, і засію Ізраїлів дім та дім Юдин насінням людини й насінням скотини.</verse>
    <verse label="Jer 31:28">І буде, як Я пильнував був над ними, щоб їх виривати та бурити, і щоб руйнувати, і губити, і чинити лихе, так Я попильную над ними, щоб їх будувати й садити, говорить Господь!</verse>
    <verse label="Jer 31:29">Тими днями не скажуть уже: Батьки їли неспіле, а оскома в синів на зубах!</verse>
    <verse label="Jer 31:30">бо кожен за власну провину помре, і кожній людині, що їсть недоспіле, оскома впаде їй на зуби!</verse>
    <verse label="Jer 31:31">Ось дні наступають, говорить Господь, і складу Я із домом Ізраїлевим і з Юдиним домом Новий Заповіт.</verse>
    <verse label="Jer 31:32">Не такий заповіт, що його з їхніми батьками Я склав був у той день, коли міцно за руку їх узяв, щоб їх вивести з краю єгипетського. Та вони поламали Мого заповіта, і Я їх відкинув, говорить Господь!</verse>
    <verse label="Jer 31:33">Бо це ось отой Заповіт, що його по цих днях складу з домом Ізраїля, каже Господь: Дам Закона Свого в середину їхню, і на їхньому серці його напишу, і Я стану їм Богом, вони ж Мені будуть народом!</verse>
    <verse label="Jer 31:34">І більше не будуть навчати вони один одного, і брат свого брата, говорячи: Пізнайте Господа! Бо всі будуть знати Мене, від малого їхнього й аж до великого їхнього, каже Господь, бо їхню провину прощу, і не буду вже згадувати їм гріха!</verse>
    <verse label="Jer 31:35">Так говорить Господь, що сонце дає вдень на світло, і порядок місяцеві й зорям на світло вночі, що порушує море й шумлять його хвилі, Господь Саваот Йому Ймення!</verse>
    <verse label="Jer 31:36">Як відійдуть устави ці з-перед обличчя Мого, говорить Господь, то й насіння Ізраїлеве перестане народом бути перед обличчям Моїм по всі дні.</verse>
    <verse label="Jer 31:37">Так говорить Господь: Так як небо вгорі незміриме, і не будуть досліджені долі основи землі, то так не відкину і Я все насіння Ізраїлеве за все те, що зробили, говорить Господь!</verse>
    <verse label="Jer 31:38">Ось дні настають, говорить Господь, і збудується місто оце Господеві від башти Хананеїла аж до брами Наріжної.</verse>
    <verse label="Jer 31:39">І піде мірничий шнурок той ще далі, прямо аж до Ґареву, й обернеться він до Ґої.</verse>
    <verse label="Jer 31:40">І долина вся трупів та попелу, і всі поля аж до долини Кедрону, аж до рогу Кінської брами на схід, усе це буде святість для Господа, не знищиться та не зруйнується ввіки вона!</verse>
    <verse label="Jer 32:1">Слово, що було до Єремії від Господа за десятого року Седекії, царя Юдиного, це вісімнадцятий рік Навуходоносора.</verse>
    <verse label="Jer 32:2">А тоді військо вавилонського царя облягало Єрусалим, а пророк Єремія був ув'язнений в подвір'ї в'язниці, що була при домі царя Юдиного,</verse>
    <verse label="Jer 32:3">що ув'язнив його Седекія, цар Юдин, говорячи: Нащо ти пророкуєш отак: Так говорить Господь: Ось Я видам це місто в руку вавилонського царя, і він здобуде його...</verse>
    <verse label="Jer 32:4">А Седекія, цар Юдин, не втече від руки халдеїв, бо конче буде він даний в руку вавилонського царя, і будуть говорити уста його з його устами, а очі його будуть бачити очі його...</verse>
    <verse label="Jer 32:5">І заведе він Седекію до Вавилону, і він буде там, аж поки Я відвідаю його, говорить Господь. Коли ж будете воювати з халдеями, не пощаститься вам...</verse>
    <verse label="Jer 32:6">А Єремія відказав: Було мені слово Господнє таке:</verse>
    <verse label="Jer 32:7">Ось Ганамеїл, син Шаллума, твого дядька, іде до тебе сказати: Купи собі моє поле, що в Анатоті, бо ти маєш викупне право купити.</verse>
    <verse label="Jer 32:8">І прийшов до мене Ганамеїл, син дядька мого, за Господнім словом, до подвір'я в'язниці, та й сказав мені: Купи моє поле, що в Анатоті, що в Веніяминовому краї, бо твоє право спадщини й твій викуп, купи собі! І пізнав я, що це слово Господнє.</verse>
    <verse label="Jer 32:9">І купив я це поле від Ганамеїла, сина дядька мого, що в Анатоті, і відважив йому десять і сім шеклів срібла.</verse>
    <verse label="Jer 32:10">А написав я купчу, і запечатав, і засвідчив свідками, та й зважив срібло вагою.</verse>
    <verse label="Jer 32:11">І взяв я купчого листа запечатаного, за законом та уставами, і відкритого.</verse>
    <verse label="Jer 32:12">І дав я купчого листа Барухові, синові Нерійї, Махсеїного сина, на очах сина дядька мого Ганамеїла та на очах свідків, що написані в купчому листі, на очах усіх юдеїв, що сиділи в подвір'ї в'язниці.</verse>
    <verse label="Jer 32:13">І наказав я Барухові на їхніх очах, говорячи:</verse>
    <verse label="Jer 32:14">Так говорить Господь Саваот, Бог Ізраїлів: Візьми ці листи, цього купчого листа, і запечатаного, і того листа відкритого, і даси його в глиняний посуд, щоб заховались на довгий час.</verse>
    <verse label="Jer 32:15">Бо так промовляє Господь Саваот, Бог Ізраїлів: Ще будуть купуватися доми та поля й виноградники в цьому Краї!</verse>
    <verse label="Jer 32:16">І молився я до Господа потому, як дав був купчого листа Барухові, Нерейїному синові, промовляючи:</verse>
    <verse label="Jer 32:17">О Господи, Боже! Ти небо та землю створив Своєю потужною силою та Своїм витягненим раменом, нічого для Тебе нема неможливого!</verse>
    <verse label="Jer 32:18">Милість Ти тисячам чиниш, і за провину батьків після них віддаєш в лоно їхніх синів, Боже великий та могутній, Господь Саваот Йому Ймення!</verse>
    <verse label="Jer 32:19">Великий в пораді й могутній у чинах, що очі Твої відкриті на всі дороги людських синів, щоб кожному дати згідно з його дорогою та згідно з плодом його чинів,</verse>
    <verse label="Jer 32:20">що знаки та чуда чинив Ти в єгипетськім краї, і чиниш їх аж по цей день, і між Ізраїлем, і між народом, і зробив Собі Ймення, як цього дня!</verse>
    <verse label="Jer 32:21">І Ти вивів народ Свій Ізраїля з краю єгипетського знаками та чудами, і рукою потужною, і раменом витягненим та страхом великим.</verse>
    <verse label="Jer 32:22">І дав Ти їм Край цей, який їхнім батькам заприсяг був, щоб дати їм Край цей, що тече молоком він та медом.</verse>
    <verse label="Jer 32:23">І прийшли, і посіли його, та не слухалися Твого голосу, і Законом Твоїм не ходили; усього, що Ти наказав їм робити, вони не робили, і Ти вчинив, що спіткало їх все оце лихо...</verse>
    <verse label="Jer 32:24">Ось доходять до міста вали, щоб здобути його, й місто віддане буде у руку халдеїв, що воюють із ним, через меч, і голод, і моровицю... І що говорив Ти, стається, і ось Ти це бачиш.</verse>
    <verse label="Jer 32:25">А Ти ж був сказав мені, Господи Боже: Купи собі поле за срібло, і засвідч купівлю свідками. ось місто віддане буде у руку халдеїв...</verse>
    <verse label="Jer 32:26">І було Господнє слово до Єремії, говорячи:</verse>
    <verse label="Jer 32:27">Ось Я Господь, Бог кожного тіла: чи для Мене є щось неможливе?</verse>
    <verse label="Jer 32:28">Тому так промовляє Господь: Ось Я віддам оце місто у руку халдеїв і в руку Навуходоносора, царя вавилонського, і він здобуде його!</verse>
    <verse label="Jer 32:29">І прийдуть халдеї, що воюють з цим містом, і підпалять це місто огнем, та й спалять його й ті доми, що приносились жертви Ваалові на їхніх дахах, і лилися литі жертви для інших богів, щоб Мене прогнівити...</verse>
    <verse label="Jer 32:30">Бо сини Ізраїлеві та сини Юдині тільки зло учиняли на очах Моїх від юнацтва свого, сини бо Ізраїлеві лиш гнівили Мене чином рук своїх, каже Господь...</verse>
    <verse label="Jer 32:31">Бо місто це стало Мені на Мій гнів та на лютість Мою з того дня, як його збудували, та аж до дня цього, щоб відкинути його від Мого лиця</verse>
    <verse label="Jer 32:32">за все те зло синів Ізраїлевих та синів Юдиних, яке учинили, щоб гнівити Мене, вони, їхні царі, князі, їхні священики й їхні пророки, і юдеяни й мешканці Єрусалиму...</verse>
    <verse label="Jer 32:33">І вони обернулись до Мене потилицею, а не обличчям, хоч Я їх навчав рано й пізно, та не слухалися, щоб прийняти науку...</verse>
    <verse label="Jer 32:34">І поклали гидоти свої в тому храмі, в якому Ім'я Моє кликалося, щоб його занечистити...</verse>
    <verse label="Jer 32:35">І побудували жертовні пагірки Ваалові, що в долині Бен-Гіннома, щоб через огонь переводити синів своїх та своїх дочок Молохові, чого їм не наказував Я, й що не входило в серце Мені, щоб чинити ту гидоту, щоб уводити Юду у гріх.</verse>
    <verse label="Jer 32:36">Тому так промовляє Господь, Бог Ізраїлів, до міста цього, про яке ви говорите: Воно віддане буде у руку царя вавилонського мечем, і голодом, і моровицею:</verse>
    <verse label="Jer 32:37">Ось Я їх позбираю зо всіх тих країв, куди вигнав був їх Своїм гнівом та люттю Своєю й великим Своїм пересердям, і верну їх до місця цього, і посаджу їх безпечно,</verse>
    <verse label="Jer 32:38">і вони Мені стануть народом, а Я буду їм Богом!</verse>
    <verse label="Jer 32:39">І дам Я їм серце одне та дорогу одну, щоб боялись Мене по всі дні на добро собі й синам їхнім по них.</verse>
    <verse label="Jer 32:40">І складу з ними вічного заповіта, що не відвернуся від них, щоб їм не чинити Свого добра, і дам їм у серце Свій страх, щоб не відступали від Мене!</verse>
    <verse label="Jer 32:41">І буду Я тішитись ними, щоб чинити їм добро, і їх посаджу на землі цій у правді усім Своїм серцем та всією душею Своєю.</verse>
    <verse label="Jer 32:42">Бо так промовляє Господь: Як спровадив був Я все велике це зло на народ цей, так спроваджу на них все добро, яке провіщав Я про них!</verse>
    <verse label="Jer 32:43">І купуватимуть поле в цім Краї, про якого ви кажете: Він спустошення, так що немає людини й скотини, він відданий в руку халдеїв.</verse>
    <verse label="Jer 32:44">І будуть вони купувати поля за срібло, і писати про це у листі, й запечатувати, і свідчити свідками, у краї Веніяминовому та в околицях Єрусалиму, і в містах Юдиних, і в містах гірських, і в містах долішніх, і в містах південних, бо верну їх із полону, говорить Господь!</verse>
    <verse label="Jer 33:1">І було Єремії Господнє слово вдруге, коли він ще замкнений був на подвір'ї в'язниці, говорячи:</verse>
    <verse label="Jer 33:2">Так говорить Господь, що чинить оце, Господь, що вформовує це, щоб поставити міцно оце, Господь Його Ймення:</verse>
    <verse label="Jer 33:3">Покликуй до Мене і тобі відповім, і тобі розповім про велике та незрозуміле, чого ти не знаєш!</verse>
    <verse label="Jer 33:4">Бо так промовляє Господь, Бог Ізраїлів, про доми цього міста й про доми царів Юди, що їх поруйновано на оборонні вали,</verse>
    <verse label="Jer 33:5">приходять вони воювати з халдеями, щоб доми понаповнювати людськими трупами, що вразив Я гнівом Своїм та люттю Своєю, і сховав Я від міста оцього обличчя Своє за все їхнє зло:</verse>
    <verse label="Jer 33:6">Ось Я йому вирощу шкурку на рані, й дам ліки, та їх уздоровлю, і відкрию багатство спокою та правди для них!</verse>
    <verse label="Jer 33:7">І Я поверну долю Юди, і долю Ізраїля, і їх розбудую, немов напочатку.</verse>
    <verse label="Jer 33:8">І очищу Я їх з їхньої провини всілякої, що нагрішили Мені, і пробачу всі їхні провини, якими нагрішили Мені, та відпали від Мене.</verse>
    <verse label="Jer 33:9">І Єрусалим Мені стане за радісне ймення, за хвалу та пишноту всім людям землі, що почують про все те добро, що зробив Я для них! І вони полякаються та затремтять через все те добро та ввесь спокій, який Я для нього вчинив!</verse>
    <verse label="Jer 33:10">Так говорить Господь: Ще буде почутий на місці оцьому, про яке ви говорите: Воно поруйноване, так що немає людини й немає скотини, у містах Юди й на вулицях Єрусалиму, спустошених так, що немає людини, й немає мешканця, й немає скотини,</verse>
    <verse label="Jer 33:11">радісний голос та голос веселий, голос молодого та голос молодої, голос тих, що говорять: Хваліть Господа Саваота, бо добрий Господь, бо навіки Його милосердя! що жертву хвали до Господнього дому приносять, бо Я поверну долю Краю цього, як було напочатку, говорить Господь!</verse>
    <verse label="Jer 33:12">Так говорить Господь Саваот: Ще буде на місці оцьому спустошеному, що немає нічого воно від людини та аж до скотини, та по містах його всіх ще буде пасовисько для пастухів, куди приведуть вони череду на відпочинок!</verse>
    <verse label="Jer 33:13">У містах у горішніх, у містах долішніх, і в південних містах, і в Веніяминовому краї, і в околицях Єрусалиму, і в містах Юдиних ще проходитиме череда через руки рахуючого, говорить Господь!</verse>
    <verse label="Jer 33:14">Ось дні настають, говорить Господь, і Я виповню добре те слово, що Я провіщав про Ізраїлів дім і про дім Юдин:</verse>
    <verse label="Jer 33:15">тими днями та часу того Я Давидові зрощу Пагінця справедливости, Він буде чинити на землі правосуддя та правду!</verse>
    <verse label="Jer 33:16">Юда буде спасений в тих днях, а Єрусалим буде жити безпечно, і його будуть кликати так: Господь наша правда!</verse>
    <verse label="Jer 33:17">Бо так промовляє Господь: Нема переводу Давидовим мужам, що мають сидіти на троні дому Ізраїлевого,</verse>
    <verse label="Jer 33:18">і нема переводу в Левитів священиків перед обличчям Моїм тому мужеві, що буде приносити цілопалення, і спалювати хлібну жертву, і приносити жертву всі дні!</verse>
    <verse label="Jer 33:19">І було слово Господа до Єремії таке:</verse>
    <verse label="Jer 33:20">Так говорить Господь: Якщо знищите ви заповіта Мого щодо дня та Мого заповіта щодо ночі, щоб не було дня та ночі в їхньому часі,</verse>
    <verse label="Jer 33:21">то знищений буде також заповіт Мій з Давидом, рабом Моїм, щоб він сина не мав, який не царював би на троні його, і з Левитами-священиками, слугами Моїми!</verse>
    <verse label="Jer 33:22">І як незчисленні ті зорі небесні, а морський пісок незміренний, так помножу насіння Давида, Мого раба, та Левитів, що служать Мені!</verse>
    <verse label="Jer 33:23">І було слово Господа до Єремії таке:</verse>
    <verse label="Jer 33:24">Хіба ж ти не завважив, як народ цей казав був, говорячи: Обидва ті роди, яких Господь вибрав, відкинув Він їх? І народом Моїм вони нехтують, наче б не був він уже перед ними народом.</verse>
    <verse label="Jer 33:25">Так говорить Господь: Якщо заповіта Мого щодо дня та щодо ночі нема, якщо Я уставів для неба й землі не поклав,</verse>
    <verse label="Jer 33:26">то відкину й насіння Якова та раба Мого Давида, щоб не брати володарів із насіння його для насіння Авраама, Ісака та Якова... Та не буде того, бо верну їхню долю, й помилую їх!</verse>
    <verse label="Jer 34:1">Слово, що було Єремії від Господа, коли Навуходоносор, цар вавилонський, і все військо його, і всі царства землі, панування руки його, та всі народи воювали проти Єрусалиму та проти всіх міст його, кажучи:</verse>
    <verse label="Jer 34:2">Так говорить Господь, Бог Ізраїлів: Іди, і скажеш до Седекії, царя Юдиного, і звістиш йому: Так говорить Господь: Ось Я віддам оце місто в руку вавилонського царя, та й спалю його огнем.</verse>
    <verse label="Jer 34:3">А ти не втечеш із руки його, бо справді будеш схоплений ти, і в руку його будеш відданий, і очі твої побачать очі вавилонського царя, і уста його говоритимуть з устами твоїми, і до Вавилону ти прийдеш.</verse>
    <verse label="Jer 34:4">Але послухай Господнього слова, Седекіє, царю Юдин: Так про тебе говорить Господь: Не помреш від меча!</verse>
    <verse label="Jer 34:5">У мирі помреш ти; і як палили на погребі батькам твоїм, першим царям, що були перед тобою, так будуть палити й тобі, й О пане будуть голосити тобі, бо Я говорив тобі слово, каже Господь.</verse>
    <verse label="Jer 34:6">І говорив пророк Єремія до Седекії, царя Юдиного, всі оці слова в Єрусалимі.</verse>
    <verse label="Jer 34:7">А військо вавилонського царя воювало з Єрусалимом та зо всіма позосталими містами Юдиними, з Лахішем та з Азекою, бо вони залишилися серед Юдиних міст містами твердинними.</verse>
    <verse label="Jer 34:8">Слово, що було до Єремії від Господа по тому, як цар Седекія склав був заповіта з усім народом, що в Єрусалимі, щоб оголосити їм волю,</verse>
    <verse label="Jer 34:9">щоб кожен відпустив раба свого, і кожен свою невільницю, єврея та єврейку, вільними, щоб ніхто не поневолював свого брата юдея.</verse>
    <verse label="Jer 34:10">І послухалися всі князі та ввесь народ, що пристали до заповіту, щоб кожен відпустив свого раба, і кожен свою невільницю, вільними, щоб більш не неволити їх. І вони послухалися, і повідпускали.</verse>
    <verse label="Jer 34:11">Але потому вони знову вернули тих рабів та тих невільниць, яких повідпускали були вільними, і примусили їх стати за рабів та невільниць.</verse>
    <verse label="Jer 34:12">І було слово Господнє до Єремії від Господа, кажучи:</verse>
    <verse label="Jer 34:13">Так говорить Господь, Бог Ізраїлів: Я склав був заповіта з вашими батьками того дня, коли виводив їх із єгипетського краю, з дому рабства, кажучи:</verse>
    <verse label="Jer 34:14">З кінцем семи років відпустите кожен свого брата єврея, що буде проданий тобі й послужить тобі шість років, і відпустиш його вільним від себе. Та не слухалися Мене ваші батьки, і не прихилили свого уха до цього.</verse>
    <verse label="Jer 34:15">А сьогодні вернулися ви та й зробили справедливе в очах Моїх, щоб оголосити волю кожен своєму ближньому, і склали заповіта перед лицем Моїм у тому домі, в якому кликалось Ім'я Моє.</verse>
    <verse label="Jer 34:16">Та ви знову збезчестили Ім'я Моє, і вернули кожен раба свого й кожен невільницю свою, яких відпустили були на волю, і примусили їх, щоб були вам рабами та невільницями.</verse>
    <verse label="Jer 34:17">Тому так промовляє Господь: Ви не послухалися Мене, щоб оголосити волю кожен для брата свого та кожен для свого ближнього, тому то ось Я говорить Господь оголошу вам волю до меча, до моровиці й до голоду, і віддам вас на пострах для всіх царств землі!...</verse>
    <verse label="Jer 34:18">І віддам цих людей, що переступають Мого заповіта, що не додержують слів заповіту, якого були склали перед лицем Моїм, що вони розрізали надвоє теля та перейшли між його кавалками,</verse>
    <verse label="Jer 34:19">також князів Юди та князів Єрусалиму, евнухів і священиків, та ввесь народ Краю, що проходили поміж кавалками цього теляти,</verse>
    <verse label="Jer 34:20">то Я їх віддам у руку їхніх ворогів та в руку тих, хто шукає їхню душу, і стане падло їхнє стервом для птаства небесного та для земної звірини...</verse>
    <verse label="Jer 34:21">А Седекію, царя Юдиного, та його князів віддам у руку його ворогів та в руку тих, хто шукає їхню душу, та в руку війська вавилонського царя, що відходить від вас.</verse>
    <verse label="Jer 34:22">Ось Я накажу, говорить Господь, і верну їх до цього міста, і вони воюватимуть з ним, і здобудуть його та й спалять його огнем, а Юдині міста віддам на спустошення, і не буде в них мешканця!...</verse>
    <verse label="Jer 35:1">Слово, що було до Єремії від Господа за днів Єгоякима, сина Йосії, царя Юди, говорячи:</verse>
    <verse label="Jer 35:2">Іди до дому Рехавітів, і будеш говорити з ними, і введеш їх до Господнього дому, до однієї з кімнат, і напоїш їх вином.</verse>
    <verse label="Jer 35:3">І взяв я Яазанію, Єреміїного сина, сина Хаваццініїного, і братів його, і всіх синів його та ввесь дім Рехавітів.</verse>
    <verse label="Jer 35:4">І ввів я їх до Господнього дому, до кімнати синів Ханана, сина Їґдаліїного, Божого чоловіка, що була при кімнаті князів, що над кімнатою Маасеї, Шаллумового сина, який пильнував порога.</verse>
    <verse label="Jer 35:5">І поставив я перед синами дому Рехавітів келіхи, повні вина, та чаші, та й сказав до них: Пийте вино!</verse>
    <verse label="Jer 35:6">А вони відказали: Не будемо пити вина, бо наш батько Йонадав, син Рехавів, наказав нам, говорячи: Не пийте вина ані ви, ані ваші сини аж навіки!</verse>
    <verse label="Jer 35:7">І не будуйте дому, і не сійте, і не засаджуйте виноградника, і не майте їх, але сидіть у наметах по всі ваші дні, щоб жити довгі дні на поверхні землі, де ви мандруєте!</verse>
    <verse label="Jer 35:8">І послухалися ми голосу нашого батька Єгонадава, Рехавового сина, про все, що він наказав був нам, щоб не пили вина по всі наші дні ми, наші жінки, наші сини та дочки наші,</verse>
    <verse label="Jer 35:9">і щоб ні будувати домів для нашого пробування, а виноградник і поле та насіння не будуть наші.</verse>
    <verse label="Jer 35:10">І осіли ми в наметах, і послухалися, та й зробили все, що наказав нам наш батько Йонадав.</verse>
    <verse label="Jer 35:11">І сталося, коли Навуходоносор, цар вавилонський, прийшов був на цей Край, то ми сказали: Ходіть, і ввійдемо до Єрусалиму перед військом халдеїв та перед військом Араму. І осілися ми в Єрусалимі.</verse>
    <verse label="Jer 35:12">І було слово Господа до Єремії таке:</verse>
    <verse label="Jer 35:13">Так говорить Господь Саваот, Бог Ізраїлів: Іди, і скажеш до юдеянина та до мешканців Єрусалиму: Чи з цього не витягнете науки, щоб слухатися Моїх слів? говорить Господь.</verse>
    <verse label="Jer 35:14">Додержано слова Єгонадава, Рехавового сина, що наказав був синам своїм не пити вина, і не пили вони аж до дня цього, бо послухалися наказу свого батька; а Я говорив до вас рано та пізно, та не слухалися ви Мене!</verse>
    <verse label="Jer 35:15">І посилав Я до вас усіх Своїх рабів пророків рано та пізно, говорячи: Верніться но кожен зо своєї злої дороги, та виправте вчинки свої, і не ходіть за іншими богами, щоб служити їм, і сидіть на тій землі, що Я дав вам та вашим батькам! Та не схилили ви свого уха, і не послухались Мене.</verse>
    <verse label="Jer 35:16">Бо додержали сини Єгонадава, сина Рехавового, наказа свого батька, що наказав був їм, а народ цей не послухався Мене.</verse>
    <verse label="Jer 35:17">Тому так промовляє Господь Бог Саваот, Бог Ізраїлів: Ось Я спроваджую на Юду та на всіх мешканців Єрусалиму все те зло, що Я провіщав був про них. Бо Я говорив до них, та вони не слухали, і кликав Я їх, та вони не відповідали...</verse>
    <verse label="Jer 35:18">А до дому Рехавітів Єремія сказав: Так говорить Господь Саваот, Бог Ізраїлів: За те, що ви слухалися наказа вашого батька Єгонадава, та держитеся всіх наказів його, і зробили те все, що Я заповів вам,</verse>
    <verse label="Jer 35:19">тому так промовляє Господь Саваот, Бог Ізраїлів: Нема переводу в Йонадава, Рехавового сина, мужеві, що стоятиме перед лицем Моїм по всі дні!</verse>
    <verse label="Jer 36:1">І сталося четвертого року Єгоякима, Йосіїного сина, царя Юдиного, було оце слово до Єремії від Господа, кажучи:</verse>
    <verse label="Jer 36:2">Візьми собі книжкового звоя, і напиши на ньому всі ті слова, що Я говорив тобі про Ізраїля й про Юду, та про всі народи від дня, коли Я почав говорити тобі, від днів Йосії та аж до цього дня.</verse>
    <verse label="Jer 36:3">Може почує дім Юдин усе те зло, що Я думаю вчинити їм, щоб вернулися кожен зо своєї злої дороги, а Я прощу їхню провину та їхній гріх.</verse>
    <verse label="Jer 36:4">І покликав Єремія Баруха, Нерійїного сина, і Барух написав з уст Єремії всі Господні слова, що Він говорив йому, на книжковий звій.</verse>
    <verse label="Jer 36:5">І наказав Єремія Барухові, кажучи: Я задержаний, не можу ввійти до Господнього дому.</verse>
    <verse label="Jer 36:6">Тому піди сам, прочитай зо звою, що написав ти з моїх уст, Господні слова в вуха народу в Господньому домі в дні посту, а також в вуха всього Юди, що приходить зо своїх міст, відчитаєш їх.</verse>
    <verse label="Jer 36:7">Може впаде їхнє благання перед Господнє лице, і вони вернуться кожен зо своєї злої дороги, бо великий гнів та лютість, що Господь говорив проти народу цього!</verse>
    <verse label="Jer 36:8">І зробив Барух, син Нерійїн, усе, що наказав був йому пророк Єремія, щоб прочитати з книги Господні слова в Господньому домі.</verse>
    <verse label="Jer 36:9">І сталося п'ятого року Єгоякима, Йосіїного сина, царя Юдиного, дев'ятого місяця, оголосили піст перед Господнім лицем для всього народу в Єрусалимі та для всього того народу, що поприходив з Юдиних міст до Єрусалиму.</verse>
    <verse label="Jer 36:10">І прочитав Барух з книги Єреміїні слова в домі Господньому в кімнаті писаря Ґемарії, Шафанового сина, на горішньому подвір'ї, при вході до нової брами Господнього дому, в вуха всього народу.</verse>
    <verse label="Jer 36:11">І почув Михей, син Ґемарії, Шафанового сина, всі Господні слова з книги,</verse>
    <verse label="Jer 36:12">і зійшов до царського дому, до кімнати писаря, аж ось там сидять усі зверхники: писар Елішама, і Делая, син Шемаїн, і Елнатан, син Ахборів, і Ґемарія, син Шафанів, і Седекія, син Хананії, і всі зверхники.</verse>
    <verse label="Jer 36:13">І розповів їм Михей всі ті слова, які він почув був, коли Барух читав із книги в вуха народу.</verse>
    <verse label="Jer 36:14">І всі зверхники послали до Баруха Єгудія, сина Нетанії, сина Шелемії, сина Кушіїного, говорячи: Того звоя, що читав ти з нього в вуха народу, візьми його в свою руку та й прийди! І взяв Барух, син Нерійїн, звоя в свою руку та й прийшов до них.</verse>
    <verse label="Jer 36:15">А ті сказали до нього: Сідай же, і прочитай його в наші вуха! І прочитав Барух в їхні вуха.</verse>
    <verse label="Jer 36:16">І сталося, коли вони почули всі ці слова, жахнулися один перед одним, та й сказали Барухові: Конче перекажімо цареві всі ці слова!</verse>
    <verse label="Jer 36:17">І запитали вони Баруха, говорячи: Розкажи нам, як ти писав усі ці слова з його уст?</verse>
    <verse label="Jer 36:18">І сказав їм Барух: Він проказував мені з своїх уст усі ці слова, а я писав у книзі чорнилом.</verse>
    <verse label="Jer 36:19">І сказали зверхники до Баруха: Іди, сховайся, ти та Єремія, і нехай ніхто не знає, де ви!</verse>
    <verse label="Jer 36:20">І прийшли вони до царя на подвір'я, а звоя поклали в кімнаті писаря Елішами, і розповіли в вуха царя всі ті слова.</verse>
    <verse label="Jer 36:21">І послав цар Єгудія взяти звоя, і той узяв його з кімнати писаря Елішами. І Єгудій прочитав його в вуха царя та в вуха всіх зверхників, що стояли при царі.</verse>
    <verse label="Jer 36:22">А цар сидів у зимовому домі, дев'ятого місяця, і перед ним був розпалений коминок.</verse>
    <verse label="Jer 36:23">І сталося, коли Єгудій перечитував три чи чотири стовпці, то цар відрізував це писарським ножем та й кидав до огню, що в коминку, аж поки не згорів увесь звій на огні, що в коминку...</verse>
    <verse label="Jer 36:24">Та не злякалися й не роздерли своїх шат цар та всі його раби, що слухали всі ці слова.</verse>
    <verse label="Jer 36:25">І хоч Елнатан, і Делая, і Ґемарія просили царя не палити того звою, та не послухався він їх.</verse>
    <verse label="Jer 36:26">І наказав цар Єрахмеїлові, синові царевому, і Сераї, синові Азріїловому, і Шелемії, синові Авдіїловому, взяти писаря Баруха й пророка Єремію, та Господь їх сховав.</verse>
    <verse label="Jer 36:27">І було Господнє слово до Єремії потому, як цар спалив був звоя та ті слова, що Барух написав з Єреміїних уст, говорячи:</verse>
    <verse label="Jer 36:28">Візьми собі знову іншого звоя, і напиши на ньому всі перші слова, що були на першому звої, якого спалив Єгояким, цар Юдин.</verse>
    <verse label="Jer 36:29">А про Єгоякима, царя Юдиного, скажеш: Так говорить Господь: Ти спалив цього звоя, говорячи: Нащо написав ти на ньому таке: Конче прийде цар вавилонський і знищить оцей Край, і вигубить в ньому людину й скотину.</verse>
    <verse label="Jer 36:30">Тому так говорить Господь про Єгоякима, Юдиного царя: Не буде від нього сидячого на Давидовому троні, а його труп буде кинений на спекоту вдень та на холод вночі...</verse>
    <verse label="Jer 36:31">І навіщу його та насіння його, і його рабів за їхні провини, і спроваджу на них та на мешканців Єрусалиму й на юдеянина все те зло, що Я говорив до них, та вони не послухали...</verse>
    <verse label="Jer 36:32">І Єремія взяв іншого звоя, і дав його писареві Барухові, синові Нерійїному, і той написав на ньому з Єреміїних уст усі слова тієї книги, яку спалив був Єгояким, цар Юдин, в огні, і до них було додано ще багато подібних слів.</verse>
    <verse label="Jer 37:1">І зацарював цар Седекія, син Йосійїн, замість Конії, сина Єгоякимового, якого зробив царем Навуходоносор, цар вавилонський, в Юдиному краї.</verse>
    <verse label="Jer 37:2">Та не послухався ані він, ані його раби, ані народ Краю слів Господа, які Він говорив через пророка Єремію.</verse>
    <verse label="Jer 37:3">І послав цар Седекія Єгухала, сина Шелеміїного, і священика Цефанію, сина Маасеїного, до пророка Єремії, говорячи: Помолися за нас до Господа, Бога нашого!</verse>
    <verse label="Jer 37:4">А Єремія тоді ще вільно ходив серед народу, бо не дали його ще до в'язниці.</verse>
    <verse label="Jer 37:5">А фараонове військо вийшло з Єгипту. І почули вістку про них халдеї, що облягали Єрусалим, і відійшли від Єрусалиму.</verse>
    <verse label="Jer 37:6">І було слово Господнє до пророка Єремії, говорячи:</verse>
    <verse label="Jer 37:7">Так промовив Господь, Бог Ізраїлів: Так скажете до Юдиного царя, що послав вас до мене поспитати мене: Ось фараонове військо, що вийшло вам на поміч, вернеться до свого краю, до Єгипту.</verse>
    <verse label="Jer 37:8">А халдеї знову вернуться, і будуть воювати з цим містом, і здобудуть його, та й спалять його огнем.</verse>
    <verse label="Jer 37:9">Так говорить Господь: Не обманюйте своїх душ, говорячи: Халдеї конче підуть від нас, бо не підуть вони.</verse>
    <verse label="Jer 37:10">Бо якщо б ви побили все халдейське військо, що з вами воює, а з них залишилися б тільки ранені, то встане кожен із намету свого, і спалять це місто огнем...</verse>
    <verse label="Jer 37:11">І сталося, коли халдейське військо відступило від Єрусалиму перед фараоновим військом,</verse>
    <verse label="Jer 37:12">то вийшов Єремія з Єрусалиму, щоб піти до Веніяминового краю, і щоб сховатися там серед народу.</verse>
    <verse label="Jer 37:13">Та коли він був біля Веніяминової брами, то був там начальник сторожі, а ім'я йому Їрійя, син Шелемеї, сина Хананіїного. І схопив він пророка Єремію, говорячи: Ти переходиш до халдеїв!</verse>
    <verse label="Jer 37:14">А Єремія відказав: Неправда, я не переходжу до халдеїв! Та не послухав той його; і схопив Їрійя Єремію, і попровадив його до зверхників.</verse>
    <verse label="Jer 37:15">І розгнівалися зверхники на Єремію, і побили його, та й віддали його до в'язниці в домі писаря Єгонатана, бо його зробили за в'язничний дім.</verse>
    <verse label="Jer 37:16">І зійшов Єремія до темничної ями та до підвалу, і сидів там Єремія багато днів...</verse>
    <verse label="Jer 37:17">І послав цар Седекія, і взяв його. І спитав його цар у своїм домі таємно й сказав: Чи є слово від Господа? І Єремія відказав: Є. І далі сказав: Ти будеш відданий в руку вавилонського царя...</verse>
    <verse label="Jer 37:18">І сказав Єремія до царя Седекії: Що я згрішив тобі й рабам твоїм та цьому народові, що ви віддали мене до в'язниці?</verse>
    <verse label="Jer 37:19">І де ваші пророки, що вам пророкували, говорячи: Цар вавилонський не прийде на вас та на Край цей?</verse>
    <verse label="Jer 37:20">А тепер послухай, пане мій царю: хай упаде моє благання перед обличчя твоє, і не вертай мене до дому писаря Єгонатана, щоб не помер я там!...</verse>
    <verse label="Jer 37:21">І наказав цар Седекія, й Єремію вмістили в подвір'ї в'язниці, і давали йому буханець хліба на день з вулиці пекарів, аж поки не скінчився ввесь хліб у місті. І сидів Єремія в подвір'ї в'язниці.</verse>
    <verse label="Jer 38:1">І почув Шефатія, син Маттанів, і Ґедалія, син Пашхурів, і Юхал, син Шелемеїн, і Пашхур, син Малкійїн, ті слова, що Єремія говорив до всього народу, кажучи:</verse>
    <verse label="Jer 38:2">Так говорить Господь: Хто сидітиме в цьому місті, той помре від меча, голоду та від моровиці, а хто вийде до халдеїв, той буде жити, і стане йому душа його за здобич, і він житиме!</verse>
    <verse label="Jer 38:3">Так говорить Господь: Напевно буде дане це місто в руку війська вавилонського царя, і він здобуде його!</verse>
    <verse label="Jer 38:4">І сказали зверхники до царя: Нехай же уб'ють цього чоловіка, бо він ослаблює руки вояків, позосталих у цьому місті, та руки всього народу, говорячи їм слова, як оці. Бо цей чоловік не шукає для цього народу добра, а тільки зла!...</verse>
    <verse label="Jer 38:5">І сказав цар Седекія: Ось він у ваших руках, бо цар нічого не вдіє супроти вас.</verse>
    <verse label="Jer 38:6">І взяли Єремію та й кинули його до ями Малкійї, царевого сина, що в подвір'ї в'язниці, і спустили Єремію шнурами. А в ямі була не вода, а тільки багно, і загруз Єремія в багні!</verse>
    <verse label="Jer 38:7">І почув мурин Евед-Мелех, евнух, який був у царському домі, що Єремію кинули до ями, а цар сидів у Веніяминовій брамі.</verse>
    <verse label="Jer 38:8">І вийшов Евед-Мелех з царського дому, та й сказав цареві, говорячи:</verse>
    <verse label="Jer 38:9">Пане мій царю, ці люди вчинили зло в усьому, що зробили пророкові Єремії, якого кинули до ями, і помре він на своєму місці через голод, бо в місті нема вже хліба...</verse>
    <verse label="Jer 38:10">І наказав цар муринові Евед-Мелехові, говорячи: Візьми з собою звідси троє люда, і витягнеш пророка Єремію з ями, поки він ще не вмер!</verse>
    <verse label="Jer 38:11">І взяв Евед-Мелех тих людей з собою, і прийшов до царського дому під скарбницею, і набрав ізвідти подертого шмаття та непотрібних лахів, і спустив їх до Єремії до ями шнурами.</verse>
    <verse label="Jer 38:12">І сказав мурин Евед-Мелех до Єремії: Поклади це подерте шмаття та лахи попід пахи своїх рук під шнури! І зробив Єремія так.</verse>
    <verse label="Jer 38:13">І потягнули Єремію шнурами, і витягли його з ями. І сидів Єремія в подвір'ї в'язниці.</verse>
    <verse label="Jer 38:14">І послав цар Седекія, і взяв пророка Єремію до себе, до третього входу, що в домі Господньому. І сказав цар до Єремії: Запитаю я тебе про щось, не заховуй від мене нічого!</verse>
    <verse label="Jer 38:15">І сказав Єремія до Седекії: Коли я провіщу тобі, то чи справді не вб'єш ти мене? А коли пораджу тобі, то мене не послухаєш...</verse>
    <verse label="Jer 38:16">І присягнув цар Седекія Єремії таємно, говорячи: Як живий Господь, що створив нам цю душу: не вб'ю тебе, і не дам тебе в руку тих людей, що шукають твоєї душі!</verse>
    <verse label="Jer 38:17">І сказав Єремія до Седекії: Так говорить Господь, Бог Саваот, Бог Ізраїлів: Якщо справді вийдеш ти до зверхників вавилонського царя, то житиме душа твоя, а місто це не буде спалене огнем, і будеш жити ти та дім твій.</verse>
    <verse label="Jer 38:18">А якщо ти не вийдеш до вавилонського царя, то це місто буде дане в руку халдеїв, і вони спалять його огнем, і ти не втечеш з їхньої руки...</verse>
    <verse label="Jer 38:19">І сказав цар Седекія до Єремії: Я боюся юдеїв, що перейшли до халдеїв, щоб не дали мене в їхню руку, і щоб не насміялися з мене...</verse>
    <verse label="Jer 38:20">І сказав Єремія: Не дадуть! Послухай Господнього голосу до того, що я говорю тобі, і буде добре тобі, і буде жити душа твоя!</verse>
    <verse label="Jer 38:21">А якщо ти не схочеш вийти, то ось слово, що Господь мені виявив:</verse>
    <verse label="Jer 38:22">І ось усі жінки, що залишилися в домі Юдиного царя, будуть відведені до зверхників вавилонського царя, і вони скажуть: Підмовили тебе й перемогли тебе твої приятелі; погрузили в багно твої ноги, та вони назад відійшли.</verse>
    <verse label="Jer 38:23">А всі жінки твої та всі сини твої будуть відведені до халдеїв, і ти не втечеш з їхньої руки, бо рукою вавилонського царя будеш схоплений, а місто це буде спалене огнем...</verse>
    <verse label="Jer 38:24">І сказав Седекія до Єремії: Нехай ніхто не знає про ці слова, і ти не помреш.</verse>
    <verse label="Jer 38:25">Бо коли почують зверхники, що я говорив з тобою, то прийдуть до тебе та й скажуть тобі: Розкажи но нам, що говорив ти цареві! Не ховай перед нами, і не вб'ємо тебе. І що ж говорив тобі цар?</verse>
    <verse label="Jer 38:26">то скажеш до них: Я склав своє благання перед царське обличчя, щоб не вертали мене до Єгонатанового дому, щоб там не померти.</verse>
    <verse label="Jer 38:27">І прийшли всі зверхники до Єремії й запиталися його, і він розказав їм згідно зо всіма тими словами, що звелів був цар. І вони мовчки відійшли від нього, бо не довідались про обговорену річ.</verse>
    <verse label="Jer 38:28">І сидів Єремія на подвір'ї в'язниці аж до дня, коли був здобутий Єрусалим. І сталося, як був здобутий Єрусалим:</verse>
    <verse label="Jer 39:1">Дев'ятого року Седекії, царя Юдиного, місяця десятого, прийшов Навуходоносор, цар вавилонський, та все його військо до Єрусалиму та й облягли його.</verse>
    <verse label="Jer 39:2">Одинадцятого року Седекії, місяця четвертого, дев'ятого дня місяця, був пробитий пролім до міста...</verse>
    <verse label="Jer 39:3">І поприходили всі зверхники вавилонського царя, і посідали в Середущій брамі: Нерґал-Сар'ецер, Самгар, Нево, Сарсехім, старший евнух, Нерґал-Сар'ецер, старший маг, і вся решта зверхників вавилонського царя.</verse>
    <verse label="Jer 39:4">І сталося, як побачив їх Седекія, цар Юдин, та всі вояки, то вони повтікали, і повиходили вночі з міста дорогою царського садка, брамою між обома мурами, і вийшли дорогою в степ.</verse>
    <verse label="Jer 39:5">І погналося халдейське військо за ними, і догнали Седекію в єрихонських степах... І взяли вони його, і завели його до Навуходоносора, царя вавилонського, до Рівли, в краю Хамат, і той засудив його.</verse>
    <verse label="Jer 39:6">І цар вавилонський порізав Седекіїних синів в Рівлі на очах його; і всіх шляхетних Юдиних порізав вавилонський цар...</verse>
    <verse label="Jer 39:7">А очі Седекії він вибрав, і скував його мідяними кайданами, щоб відвести його до Вавилону...</verse>
    <verse label="Jer 39:8">А дім царя та дому народу халдеї попалили огнем, і порозбивали мури Єрусалиму.</verse>
    <verse label="Jer 39:9">А решту народу, позосталих у місті, та перебіжців, що попереходили до нього, і решту народу, що позосталися, вигнав Невузар'адан, начальник царської сторожі, до Вавилону.</verse>
    <verse label="Jer 39:10">А з бідноти народу, що не мали нічого, Невузар'адан, начальник царської сторожі, позоставив декого в Юдиному краї, і дав їм того дня виноградники та поля.</verse>
    <verse label="Jer 39:11">І наказав Навуходоносор, цар вавилонський, про Єремію, через начальника царської сторожі, говорячи:</verse>
    <verse label="Jer 39:12">Візьми його, і зверни на нього свої очі, і не зроби йому нічого злого, і тільки як він скаже тобі, так з ним зроби!</verse>
    <verse label="Jer 39:13">І послав Невузар'адан, начальник царської сторожі, і Невушазбан, старший евнух, і Нерґал-Сар'ецер, старший маг, та всі начальники вавилонського царя,</verse>
    <verse label="Jer 39:14">і послали вони, і взяли Єремію з подвір'я в'язниці, і дали його до Ґедалії, сина Ахікама, сина Шафанового, щоб вивести його до дому. І осівся він серед народу.</verse>
    <verse label="Jer 39:15">А до Єремії було Господнє слово, коли він був затриманий в подвір'ї в'язниці, таке:</verse>
    <verse label="Jer 39:16">Іди, і скажеш до мурина Евед-Мелеха, говорячи: Так говорить Господь Саваот, Бог Ізраїлів: Ось Я наводжу Свої слова на це місто на зло, а не на добро, і вони будуть діятися перед тобою цього дня.</verse>
    <verse label="Jer 39:17">Але тебе врятую цього дня, говорить Господь, і ти не будеш відданий в руку цих людей, яких ти боїшся.</verse>
    <verse label="Jer 39:18">Бо конче врятую тебе, і від меча не впадеш ти, і буде тобі душа твоя за здобич, бо ти надіявся на Мене, говорить Господь.</verse>
    <verse label="Jer 40:1">Слово, що було до Єремії від Господа по тому, як Невузар'адан, начальник царської сторожі, відпустив його з Рами, коли його він узяв, а він був закутий кайданами серед усього вигнання Єрусалиму та Юди, вигнаних до Вавилону.</verse>
    <verse label="Jer 40:2">І взяв начальник царської сторожі Єремію, та й сказав до нього: Господь, Бог твій, говорив оце зло на це місце.</verse>
    <verse label="Jer 40:3">І навів, і зробив Господь, як говорив був, бо ви згрішили Господеві, і не слухалися Його голосу, і сталася вам ця річ.</verse>
    <verse label="Jer 40:4">А тепер ось я сьогодні розковую тебе з кайданів, що на твоїх руках. Якщо в очах твоїх добре піти зо мною до Вавилону, іди, і зверну я своє око на тебе. А якщо зле в твоїх очах піти зо мною до Вавилону, то залишись. Дивися, увесь Край перед тобою: куди тобі видається за добре й за справедливе піти, туди йди!</verse>
    <verse label="Jer 40:5">І коли той не навертався на це, сказав далі: То вернися до Ґедалії, сина Ахікама, сина Шафанового, якого вчинив начальником вавилонський цар над Юдиними містами, і живи з ним серед народу; або куди тобі подобається, туди йди. І дав йому начальник царської сторожі їжі на дорогу та дарунка, і відпустив його.</verse>
    <verse label="Jer 40:6">І прийшов Єремія до Ґедалії, сина Ахікамового, до Міцпи, й осівся з ним серед народу, позосталого в Краю.</verse>
    <verse label="Jer 40:7">А коли всі військові зверхники, що були в полі, вони та їхні люди, прочули, що цар вавилонський учинив начальником над краєм Ґедалію, сина Ахікамового, і доручив йому мужчин і жінок та дітей, і тих з бідних Краю, що не були вигнані до Вавилону,</verse>
    <verse label="Jer 40:8">то поприходили до Ґедалії до Міцпи: і Ізмаїл, син Нетаніїн, і Йоханан, та Йонатан, сини Кареахові, і Серая, син Танхуметів, і сини нетофеянина Ефая, і Єзанія, син маахеянина, вони та їхні люди.</verse>
    <verse label="Jer 40:9">І Ґедалія, син Ахікама, сина Шафанового, заприсягнувся їм та їхнім людям, говорячи: Не бійтеся служити халдеям! Сидіть у Краї й служіть вавилонському цареві, і буде вам добре!</verse>
    <verse label="Jer 40:10">А я ось сидітиму в Міцпі, щоб заступатися за вас перед халдеями, що прийдуть до нас. А ви збирайте вино й літні плоди та оливу, і складайте в ваш посуд, і сидіть у ваших містах, які ви зайняли!</verse>
    <verse label="Jer 40:11">І також усі юдеї, що в Моаві й серед Аммонових синів, і в Едомі, і що в усіх краях, чули, що цар вавилонський полишив частину в Юді, і що вчинив над ними начальником Ґедалію, сина Ахікама, сина Шафанового.</verse>
    <verse label="Jer 40:12">І вернулися всі юдеї зо всіх тих місць, куди були порозігнані, і прийшли до Юдиного краю, до Ґедалії до Міцпи, і зібрали вина та літніх плодів дуже багато.</verse>
    <verse label="Jer 40:13">А Йоханан, син Кареахів, та всі військові зверхники, що були на полі, прийшли до Ґедалії до Міцпи,</verse>
    <verse label="Jer 40:14">та й сказали до нього: Чи справді ти знаєш, що Бааліс, цар Аммонових синів, послав Ізмаїла, сина Нетаніїного, щоб убити тебе? Та не повірив їм Ґедалія, син Ахікамів.</verse>
    <verse label="Jer 40:15">А Йоханан, син Кареахів, сказав таємно до Ґедалії в Міцпі, говорячи: Нехай я піду й уб'ю Ізмаїла, сина Нетаніїного, і ніхто про це не довідається. Нащо мають забити тебе, і буде розпорошений увесь Юда, зібраний до тебе, і погине останок Юди?</verse>
    <verse label="Jer 40:16">І сказав Ґедалія, син Ахікамів, до Йоханана, сина Кареахового: Не роби цієї речі, бо лжу ти говориш на Ізмаїла!</verse>
    <verse label="Jer 41:1">І сталося сьомого місяця, прийшов Ізмаїл, син Нетанії, сина Елішамового, з насіння царського, і вельможі царя, та десять люда з ним, до Ґедалії, Ахікамового сина, до Міцпи, і їли там разом хліб у Міцпі.</verse>
    <verse label="Jer 41:2">І встав Ізмаїл, син Нетаніїн, і десять люда, що були з ним, та й ударили Ґедалію, сина Ахікама, сина Шафанового, мечем! І вбив він того, кого вавилонський цар настановив був начальником над Краєм...</verse>
    <verse label="Jer 41:3">І повбивав Ізмаїл усіх юдеїв, що були з ним, з Ґедалією, у Міцпі, і халдеїв вояків, що знаходилися там.</verse>
    <verse label="Jer 41:4">І сталося другого дня по вбивстві Ґедалії, а ніхто про це не знав,</verse>
    <verse label="Jer 41:5">і поприходили люди з Сихему, з Шіло та з Самарії, вісімдесят люда оголенобородих, і в подертій одежі та з нарізаними знаками на тілі, а в їхній руці хлібна жертва та ладан, як принесення для Господнього дому.</verse>
    <verse label="Jer 41:6">І вийшов Ізмаїл, син Нетаніїн, навпроти них з Міцпи, ідучи та плачучи. І сталося, коли він спіткав їх, то промовив до них: Прийдіть до Ґедалії, Ахікамового сина!</verse>
    <verse label="Jer 41:7">І сталося, як прийшли вони до середини міста, то їх порізав Ізмаїл, син Нетаніїн, і повкидав їх до середини ями, він та ті люди, що були з ним...</verse>
    <verse label="Jer 41:8">Та знайшлося між ними десять люда, і вони сказали до Ізмаїла: Не вбивай нас, бо ми маємо заховані в полі скарби: пшеницю, і ячмінь, і оливу, і мед. І той спинився, і не повбивав їх серед їхніх братів.</verse>
    <verse label="Jer 41:9">А та яма, куди повкидав Ізмаїл усі трупи тих людей, була яма велика, яку зробив був цар Аса проти Баеші, Ізраїльського царя, її наповнив Ізмаїл, син Нетаніїн, трупами.</verse>
    <verse label="Jer 41:10">І Ізмаїл узяв у полон усю решту народу, що був у Міцпі, царських дочок та ввесь народ, що зостався в Міцпі, якого Невузар'адан, начальник царської сторожі, доручив був Ґедалії, синові Ахікамовому. І забрав їх у полон Ізмаїл, син Нетаніїн, і пішов, щоб перейти до Аммонових синів.</verse>
    <verse label="Jer 41:11">І почув Йоханан, син Кареахів, та всі військові зверхники, що були з ним, про все те зло, що зробив Ізмаїл, син Нетаніїн.</verse>
    <verse label="Jer 41:12">І взяли вони всіх тих людей, і пішли воювати з Ізмаїлом, сином Нетаніїним, і знайшли його при великій воді, що в Ґів'оні.</verse>
    <verse label="Jer 41:13">І сталося, як увесь народ, що був з Ізмаїлом, побачив Йоханана, сина Кареахового, та всіх військових зверхників, що були з ним, то зрадів.</verse>
    <verse label="Jer 41:14">І відвернувся ввесь народ, якого взяв був до полону Ізмаїл з Міцпи, і вернулися, і пішли до Йоханана, сина Кареахового.</verse>
    <verse label="Jer 41:15">А Ізмаїл, син Нетаніїн, утік з вісьмома людьми від Йоханана, і пішов до Аммонових синів.</verse>
    <verse label="Jer 41:16">І взяв Йоханан, син Кареахів, та всі військові зверхники, що були з ним, усю решту народу, яку він вернув від Ізмаїла, сина Нетаніїного, з Міцпи, по тому, як той убив Ґедалію, сина Ахікамового, мужів вояків, і жінок, і дітей, і евнухів, що вернув з Ґів'ону.</verse>
    <verse label="Jer 41:17">І пішли вони й стали на нічліг в Ґерут-Кімгамі, що при Віфлеємі, щоб піти й утікти до Єгипту</verse>
    <verse label="Jer 41:18">від халдеїв, бо вони боялися їх, бо Ізмаїл, син Нетаніїв, убив Ґедалію, сина Ахікамового, якого вавилонський цар настановив був начальником над Краєм.</verse>
    <verse label="Jer 42:1">І підійшли всі військові зверхники та Йоаханан, син Кареахів, і Єзанія, син Гошаїн, та ввесь народ від малого й аж до великого,</verse>
    <verse label="Jer 42:2">та й сказали до пророка Єремії: Нехай упаде наше благання перед обличчя твоє, і молися за нас до Господа, Бога твого, за всю оцю решту, бо залишилося нас мало з багатьох, як бачать твої очі нас...</verse>
    <verse label="Jer 42:3">І нехай виявить нам Господь, Бог твій, ту дорогу, якою ми підемо, та те діло, яке ми зробимо.</verse>
    <verse label="Jer 42:4">І промовив до них пророк Єремія: Чую я! Ось я помолюся до Господа, вашого Бога, за вашими словами. І станеться, кожне слово, що Господь відповість вам, звіщу вам, нічого не затаю від вас.</verse>
    <verse label="Jer 42:5">А вони сказали до Єремії: Нехай буде Господь проти нас за свідка правдивого та вірного, якщо ми не зробимо так, як усе те, з чим пошле тебе до нас Господь, Бог твій.</verse>
    <verse label="Jer 42:6">Чи добре й чи зле, ми послухаємося голосу Господа, Бога нашого, що до Нього ми посилаємо тебе, щоб було нам добре, коли будемо слухатися голосу Господа, Бога нашого.</verse>
    <verse label="Jer 42:7">І сталося з кінцем десятьох днів, і було Господнє слово до Єремії.</verse>
    <verse label="Jer 42:8">І він покликав Йоханана, сина Кареахового, і всіх військових зверхників, що були з ним, та ввесь народ від малого й аж до великого,</verse>
    <verse label="Jer 42:9">та й сказав до них: Так говорить Господь, Бог Ізраїлів, що ви послали мене до Нього скласти ваше благання перед Його лице:</verse>
    <verse label="Jer 42:10">Якщо ви будете сидіти в цьому Краї, то збудую вас, а не розіб'ю, і засаджу вас, а не вирву, бо пожалував Я щодо того зла, що зробив був вам.</verse>
    <verse label="Jer 42:11">Не бійтеся вавилонського царя, якого ви боїтеся, не бійтеся його, говорить Господь, бо з вами Я, щоб вас спасати, і щоб вас рятувати від його руки!</verse>
    <verse label="Jer 42:12">І дам Я вам милість, і змилуюся над вами, і він верне вас до вашої землі.</verse>
    <verse label="Jer 42:13">А якщо ви скажете: Не будемо сидіти в цьому Краї, щоб не слухатися голосу Господа, Бога вашого,</verse>
    <verse label="Jer 42:14">кажучи: Ні, ми підемо до єгипетського краю, де не побачимо війни, і не почуємо звуку сурми, і на хліб не будемо голодні, і там будемо сидіти,</verse>
    <verse label="Jer 42:15">то тому послухайте тепер Господнього слова, решто Юдина! Так говорить Господь Саваот, Бог Ізраїлів: Якщо ви справді скеруєте своє обличчя, щоб іти до Єгипту, і ввійдете, щоб чужинцями замешкати там,</verse>
    <verse label="Jer 42:16">то станеться: той меч, що ви боїтеся його, досягне вас там, ув єгипетськім краї, а голод, якого ви лякаєтесь, пристане до вас в Єгипті, і там ви повмираєте...</verse>
    <verse label="Jer 42:17">І станеться, всі люди, що звернули своє обличчя на мандрівку до Єгипту, щоб чужинцями замешкати там, повмирають від меча, від голоду та від моровиці, і жоден з них не позостанеться й не втече через те зло, що Я спроваджу на них...</verse>
    <verse label="Jer 42:18">Бо так каже Господь, Саваот, Бог Ізраїлів: Як вилився гнів Мій та лютість Моя на мешканців Єрусалиму, так виллється лютість Моя на вас, коли ви прийдете до Єгипту, і будете там на клятьбу, і на застрашення, і на прокляття, і на ганьбу, і ви вже не побачите цього місця...</verse>
    <verse label="Jer 42:19">Господь говорить до вас, Юдина решто: Не ходіть до Єгипту! Добре знайте, що сьогодні Я вас остеріг!</verse>
    <verse label="Jer 42:20">Бо ви зблудилися в душах своїх, що послали мене до Господа, вашого Бога, говорячи: Молися за нас до Господа, Бога нашого, і все, що скаже Господь, Бог наш, так перекажи нам, і ми зробимо.</verse>
    <verse label="Jer 42:21">І переказав я вам сьогодні, та не послухалися ви голосу Господа, Бога вашого, та всього того, з чим послав Він мене до вас.</verse>
    <verse label="Jer 42:22">А тепер знайте напевно, що повмираєте від меча, голоду та від зарази в тому місці, куди хочете йти, щоб жити там чужинцями...</verse>
    <verse label="Jer 43:1">І сталося, як Єремія скінчив говорити до всього народу всі слова Господа, Бога їхнього, всі ті слова, з якими послав його до них Господь, Бог їхній,</verse>
    <verse label="Jer 43:2">то сказав Азарія, син Гошаїн, і Йоханан, син Кареахів, та всі бундючні люди, кажучи до Єремії: Брехню ти говориш! Не послав тебе Господь, Бог наш, сказати: Не входьте до Єгипту, щоб чужинцями замешкати там,</verse>
    <verse label="Jer 43:3">то тебе намовив проти нас Барух, син Нерійїн, щоб віддати нас у руку халдеїв, щоб повбивати нас, і щоб вигнати нас до Вавилону...</verse>
    <verse label="Jer 43:4">І не послухався Йоханан, син Кареахів, і всі військові зверхники та ввесь народ Господнього голосу, щоб сидіти в Юдиному краї.</verse>
    <verse label="Jer 43:5">І взяв Йоханан, син Кареахів, та всі військові зверхники всю Юдину решту, що вернулися від усіх народів, куди були вигнані, щоб замешкати в Юдиному краї,</verse>
    <verse label="Jer 43:6">мужчин та жінок, і дітей та царських дочок, і всяку душу, що Невузар'адан, начальник царської сторожі, позоставив був із Ґедалією, сином Ахікама, сина Шафанового, і з пророком Єремією та з Барухом, сином Нерійїним,</verse>
    <verse label="Jer 43:7">і прийшли до єгипетського краю, бо не послухалися Господнього голосу, і прийшли до Тахпанхесу.</verse>
    <verse label="Jer 43:8">І було слово Господнє до Єремії в Тахпанхесі таке:</verse>
    <verse label="Jer 43:9">Візьми в свою руку великі каміння, і сховай їх у глині на цегляному майдані, що при вході до фараонового дому в Тахпанхесі, на очах юдейських людей.</verse>
    <verse label="Jer 43:10">І скажеш до них: Так говорить Господь Саваот, Бог Ізраїлів: Ось Я пошлю й візьму Навуходоносора, царя вавилонського, Мого раба, і поставлю його трона над тими каміннями, що Я поховав, і він своє царське шатро розтягне над ними.</verse>
    <verse label="Jer 43:11">І він прийде, і вдарить єгипетський край: що призначене на смерть піде на смерть, а що до полону до полону, а що на меча піде на меча...</verse>
    <verse label="Jer 43:12">І підпалю огонь у домах єгипетських богів, і він попалить їх, і забере їх у полон, і він очистить єгипетський край, як чистить пастух свою одіж, і вийде звідти в спокої...</verse>
    <verse label="Jer 43:13">І він поламає посвячені стовпи Бет-Шемеша, що в єгипетському краї, а доми єгипетських богів попалить огнем.</verse>
    <verse label="Jer 44:1">Слово, що було до Єремії про всіх юдеїв, що сиділи в єгипетському краї, що сиділи в Міґдолі, і в Тахпанхесі, і в Нофі, і в краю Патрос, говорячи:</verse>
    <verse label="Jer 44:2">Так говорить Господь Саваот, Бог Ізраїлів: Ви бачили все те зло, що Я спровадив на Єрусалим та на всі Юдині міста, і ось вони цього дня руїна, і немає в них мешканця...</verse>
    <verse label="Jer 44:3">Це через їхнє зло, яке вони зробили, щоб гнівити Мене, ходячи кадити, служити іншим богам, яких не знали ані вони, ані ви, ані ваші батьки.</verse>
    <verse label="Jer 44:4">І посилав Я до вас усіх Моїх рабів пророків, рано та пізно, кажучи: Не робіть цієї обридливої речі, яку Я зненавидив!</verse>
    <verse label="Jer 44:5">Та не слухали вони, і не нахилили уха свого, щоб відвернутися від свого зла, щоб не кадити іншим богам.</verse>
    <verse label="Jer 44:6">І вилилась лютість Моя та Мій гнів, і запалав він в Юдиних містах та на вулицях Єрусалиму, і стали вони руїною та пустинею, як бачите цього дня...</verse>
    <verse label="Jer 44:7">А тепер так говорить Господь, Бог Саваот, Бог Ізраїлів: Нащо ви робите велике зло своїм душам, вигублюючи собі чоловіка та жінку, дитину й немовля з-серед Юди, щоб не залишилася вам решта?</verse>
    <verse label="Jer 44:8">Нащо ви робите, щоб гнівити Мене чинами рук своїх, щоб кадити іншим богам в єгипетському краї, куди ви прийшли чужинцями замешкати там, щоб погубити себе, і щоб стати прокляттям та ганьбою серед усіх людів землі?</verse>
    <verse label="Jer 44:9">Чи забули ви зло ваших батьків, та зло Юдиних царів, і зло жінок його, і зло ваше та зло ваших жінок, що наробили в Юдиному краї та на вулицях Єрусалиму?</verse>
    <verse label="Jer 44:10">Не були вони впокорені аж до цього дня, і не бояться, і не ходять Законом Моїм та Моїми уставами, що Я дав вам та вашим батькам.</verse>
    <verse label="Jer 44:11">Тому так промовляє Господь Саваот, Бог Ізраїлів: Ось Я зверну обличчя Своє на вас вам на зло, щоб викоренити всього Юду!</verse>
    <verse label="Jer 44:12">І візьму Я залишок Юди, що звернули обличчя своє на мандрівку в єгипетський край, щоб чужинцями замешкати там, і погинуть усі в єгипетському краї, попадають від меча та від голоду, погинуть від малого й аж до великого, повмирають від меча та від голоду, і стануть клятьбою, застрашенням, і прокляттям та ганьбою...</verse>
    <verse label="Jer 44:13">І покараю замешкалих в єгипетському краї, як покарав Я Єрусалим, мечем, голодом та моровицею...</verse>
    <verse label="Jer 44:14">І не буде втікача та врятованих із решти Юди, що прийшли чужинцями замешкати там в єгипетському краї, щоб вернутися до Юдиного краю, куди вони бажають усією душею своєю вернутися й оселитися там. Але не вернуться вони, хіба тільки поодинокі втікачі!</verse>
    <verse label="Jer 44:15">І відповіли Єремії всі ті люди, що знали, що їхні жінки кадять іншим богам, і всі ті жінки, що стояли там, великий збір, і ввесь народ, що сидів в єгипетському краї в Патросі, говорячи:</verse>
    <verse label="Jer 44:16">Щодо слова, що ти говорив до нас Господнім Ім'ям, ми не слухаємо тебе.</verse>
    <verse label="Jer 44:17">Бо напевно виконаємо кожне те слово, що виходить із наших уст, щоб кадити небесній цариці й лити їй литі жертви, як робили ми та батьки наші, царі наші та зверхники наші в Юдиних містах та на вулицях Єрусалиму. І насичувалися ми хлібом, і було нам добре, а зла ми не бачили.</verse>
    <verse label="Jer 44:18">А відколи перестали ми кадити небесній цариці й лити ій литі жертви, брак нам усього, і ми гинемо від меча та голоду!</verse>
    <verse label="Jer 44:19">А коли ми кадимо небесній цариці й приносимо їй литі жертви, то хіба без відома наших чоловіків ми робимо для неї жертовні калачі з її зображенням, і ллємо їй литі жертви?</verse>
    <verse label="Jer 44:20">І сказав Єремія до всього народу, до чоловіків та до жінок, та до всього народу, що відповідали йому таке, говорячи:</verse>
    <verse label="Jer 44:21">Хіба не кадило, яке кадили в Юдиних містах та на вулицях Єрусалиму ви та ваші батьки, ваші царі та зверхники ваші й народ цього краю, хіба не згадав це Господь, і не ввійшло воно до серця Його?</verse>
    <verse label="Jer 44:22">І не зміг Господь більше знести зла ваших чинів, та ті гидоти, що ви наробили, тому став ваш Край руїною, і застрашенням та прокляттям, так що немає мешканця, як бачите цього дня...</verse>
    <verse label="Jer 44:23">За те, що кадили ви, і що грішили Господеві, і не слухалися Господнього голосу, і не ходили Законом Його й Його правом та свідоцтвами Його, тому спіткало вас оце зло, як бачите цього дня.</verse>
    <verse label="Jer 44:24">І сказав Єремія до всього народу та до всіх жінок: Послухайте Господнього слова, ввесь Юдо, що в єгипетському краї!</verse>
    <verse label="Jer 44:25">Так говорить Господь Саваот, Бог Ізраїлів, кажучи: Ви та ваші жінки говорили своїми устами й своїми руками виконували, кажучи: Конче виконаємо свої присяги, що ми присягали кадити небесній цариці й лити їй литі жертви, тому напевно здійсніте ваші присяги, і конче виконайте обітниці ваші.</verse>
    <verse label="Jer 44:26">Тому то послухайте Господнього слова, ввесь Юдо, що сидиш в єгипетському краї: Ось Я присягнув великим Своїм Ім'ям, говорить Господь, що не буде вже Ім'я Моє кликатися устами жодного юдеянина, кажучи: Живий Господь Бог! у всьому єгипетському краї.</verse>
    <verse label="Jer 44:27">Ось Я пильную вас на зло, а не на добро, і загине кожен юдеянин, що в єгипетському краї, від меча та від голоду, аж до їх скону.</verse>
    <verse label="Jer 44:28">А врятовані від меча вернуться з єгипетського краю до краю Юдиного нечисленними. І пізнає ввесь останок Юди, що прийшли до єгипетського краю чужинцями замешкати там, чиє слово виконається: Моє чи їхнє?</verse>
    <verse label="Jer 44:29">А оце вам той знак, говорить Господь, що Я відвідаю вас у цьому місці, щоб ви пізнали, що конче справдяться Мої слова на вас на зло.</verse>
    <verse label="Jer 44:30">Так говорить Господь: Ось Я видам фараона Хофру, єгипетського царя, в руку його ворогів та в руку тих, що шукають душі його, як дав Я Седекію, Юдиного царя, у руку Навуходоносора, вавилонського царя, його ворога, що шукав душі його!</verse>
    <verse label="Jer 45:1">Слово, що говорив пророк Єремія до Баруха, Нерійїного сина, коли той писав ці слова в книзі з Єреміїних уст, за четвертого року Єгоякима, сина Йосіїного, царя Юдиного, кажучи:</verse>
    <verse label="Jer 45:2">Так говорить Господь, Бог Ізраїлів, про тебе, Баруху:</verse>
    <verse label="Jer 45:3">Ти сказав був: Ой горе мені, бо додав Господь смутку до болю мого! Я змучивсь зідханням своїм, і не знайшов відпочинку!</verse>
    <verse label="Jer 45:4">Так скажеш йому: Так говорить Господь: Ось Я поруйную, що Я збудував, а що Я насадив, те Я вирву, також усю землю Свою.</verse>
    <verse label="Jer 45:5">А ти ось шукаєш для себе великого. Не шукай, бо ось Я наведу зло на кожне тіло, говорить Господь, а тобі дам душу твою за здобич на всіх тих місцях, де ти будеш ходити!</verse>
    <verse label="Jer 46:1">Слово Господнє, що було пророкові Єремії про народи.</verse>
    <verse label="Jer 46:2">На Єгипет. На військо фараона Нехо, єгипетського царя, що був над річкою Ефратом у Каркеміші, якого побив Навуходоносор, вавилонський цар, за четвертого року Єгоякима, сина Йосіїного, царя Юдиного:</verse>
    <verse label="Jer 46:3">Приготуйте щитка та щита, і приступіть до війни!</verse>
    <verse label="Jer 46:4">Запрягайте но коні й сідайте, верхівці, і поставайте в шоломах! Вичистіть ратища та зодягніться в кольчуги!</verse>
    <verse label="Jer 46:5">Що то бачу: вони полякались й назад відступають? А лицарі їхні подолані та втікають і не оглядаються... Страхіття навколо, говорить Господь!</verse>
    <verse label="Jer 46:6">Швидкий не втече, і не врятується лицар, на півночі, при річці Ефраті спіткнуться вони та й попадають!</verse>
    <verse label="Jer 46:7">Хто то такий підіймається, мов та Ріка, як річки, його води хвилюються?</verse>
    <verse label="Jer 46:8">Єгипет, немов та Ріка, підіймається він, мов річки, його води хвилюються, і каже: Підіймуся, покрию я землю, і вигублю місто й мешканців його!</verse>
    <verse label="Jer 46:9">Сідайте на коні й шалійте, колесниці! І хай лицарі вийдуть, Куш та Пут, що хапають щита, та людійці, що хапають, натягують лука!</verse>
    <verse label="Jer 46:10">А день цей Господа, Бога Саваота, день помсти, щоб помститися над ворогами Своїми, і меч буде жерти й насититься, і досить нап'ється їхньої крови, бо це буде жертва для Господа, Бога Саваота, в північному краї при річці Ефраті!</verse>
    <verse label="Jer 46:11">Піди до Ґілеаду, й бальзаму візьми, дівчино, дочко Єгипту! Надармо вживаєш ти ліків багато, своїх ран не загоїш!</verse>
    <verse label="Jer 46:12">Почули народи про ганьбу твою, а крику твого стала повна земля, бо спіткнулися лицар об лицаря, разом упали обоє вони!</verse>
    <verse label="Jer 46:13">Слово, що говорив Господь пророкові Єремії про прихід Навуходоносора, царя вавилонського, щоб побити єгипетську землю:</verse>
    <verse label="Jer 46:14">Розкажіте в Єгипті, і розголосіте в Міґдолі, і розголосіте в Нофі й Тахпанхесі! Скажіть: стань, і собі приготуйся, бо меч пожирає круг тебе!</verse>
    <verse label="Jer 46:15">Чому твої лицарі впали? Не втрималися, бо пхнув їх Господь!...</verse>
    <verse label="Jer 46:16">Стало багато таких, що спіткнулися, навіть падають один на одного й говорять: Уставай, і до свого народу вернімось, і до краю народження нашого, перед згубним мечем!</verse>
    <verse label="Jer 46:17">Назвіте ім'я фараону, цареві єгипетському: Загибіль, пропустив він усталений час!</verse>
    <verse label="Jer 46:18">Як живий Я, каже Цар, що Господь Саваот Йому Ймення, він прийде, немов би Фавор у горах, й як при морі Кармел!</verse>
    <verse label="Jer 46:19">Приготуй необхідне собі на мандрівки, мешканко, о дочко Єгипту, бо стане спустошенням Ноф, і він спалений буде, і в ньому не буде мешканця!</verse>
    <verse label="Jer 46:20">Єгипет теля гарноусте, та летить он із півночі ґедзь!...</verse>
    <verse label="Jer 46:21">Серед нього й його наймити, мов телята вгодовані, та й вони повернулись назад, повтікали разом, не спинились, бо день їхнього нещастя прийшов ось на них, час навіщення їх...</verse>
    <verse label="Jer 46:22">Розлягається голос його, як гадюче сичання, бо йдуть вони з військом, і прийдуть до нього з сокирами, мов дроворуби...</verse>
    <verse label="Jer 46:23">Вони ліс його витнуть, говорить Господь, хоч він непрохідний, бо стануть вони більш численні, як та сарана, і не буде числа їм.</verse>
    <verse label="Jer 46:24">Засоромлена буде єгипетська донька, буде видана в руку народу північного...</verse>
    <verse label="Jer 46:25">Говорить Господь Саваот, Бог Ізраїлів: Ось Я покараю Амона із Но, і фараона, і Єгипет, і богів його, і царів його, і фараона, і тих, що на нього надіються.</verse>
    <verse label="Jer 46:26">І дам їх у руку всіх тих, хто шукає їхню душу, і в руку Навуходоносора, царя вавилонського, і в руку рабів його, а потому він буде заселений, як за днів давніх, говорить Господь!</verse>
    <verse label="Jer 46:27">А ти не лякайся, рабе Мій Якове, і не страшися, Ізраїлю, бо Я ось врятую тебе здалека, і насіння твоє з краю їхнього полону! І вернеться Яків, і буде спокійний, і буде безпечний, і не буде того, хто б його настрашив!</verse>
    <verse label="Jer 46:28">А ти не лякайся, рабе Мій Якове, каже Господь, бо Я з тобою, бо зроблю Я кінець всім народам, куди тебе вигнав, та з тобою кінця не зроблю, і тебе покараю за правом, і тебе непокараним не полишу!</verse>
    <verse label="Jer 47:1">Слово Господнє, що було пророкові Єремії на филистимлян, перше як фараон побив Аззу.</verse>
    <verse label="Jer 47:2">Так говорить Господь: Ось підіймаються води із півночі, і стануть вони за потік заливний, і заллють вони землю та все, що на ній, місто й замешкалих в ньому, і буде кричати людина, і кожен мешканець землі заголосить...</verse>
    <verse label="Jer 47:3">Через гук тупотіння копит баских коней його, через гуркіт його колесниць, через скрип його кіл не звернулись батьки до синів, бо зомліли їм руки,</verse>
    <verse label="Jer 47:4">бо настав це той день, щоб понищити всіх филистимлян, щоб Тиру й Сидонові вигубити помічну всяку рештку... Бо понищить Господь филистимлян, рештку острова Кафтора,</verse>
    <verse label="Jer 47:5">шолудивою стане Азза, згине Ашкелон, решта долини їхньої... Як довго ти будеш нарізи робити собі у жалобі?</verse>
    <verse label="Jer 47:6">О мечу Господній, аж доки ти не заспокоїшся? Вернися до піхви своєї, заспокойся й замовкни!</verse>
    <verse label="Jer 47:7">Але як заспокоїться він, коли наказав йому це Сам Господь? До Ашкелону й до берегу моря, туди Він призначив його!...</verse>
    <verse label="Jer 48:1">На Моава. Так каже Господь Саваот, Бог Ізраїлів: Горе місту Нево, бо воно поруйноване; Кір'ятаїм посоромлений, здобутий; посоромлений Замок високий, заляканий...</verse>
    <verse label="Jer 48:2">Нема більше слави Моаву! У Хешбоні лихе вимишляють на нього: Ходімо, і витнім його із народу! Теж, Мадмене, замовкнеш і ти: за тобою йде меч!</verse>
    <verse label="Jer 48:3">Чути крик із Горонаїму: Руїна й нещастя велике!</verse>
    <verse label="Jer 48:4">Моав поруйнований, крик підняли аж до Цоару,</verse>
    <verse label="Jer 48:5">бо ходом в Лухіт підуть догори з великим плачем, бо на збіччі Горонаїму чути крик боязкий про руїну...</verse>
    <verse label="Jer 48:6">Утікайте, рятуйте хоч душу свою, і станете, мов отой верес в пустині!</verse>
    <verse label="Jer 48:7">Бо за те, що надіявся ти на вчинки свої та на скарби свої, ти також будеш узятий, і піде Кемош до полону, а разом із ним його священики та його зверхники...</verse>
    <verse label="Jer 48:8">І прийде руїна до кожного міста, і не буде врятоване жодне із них, і загине долина, й погублена буде рівнина, бо так говорив був Господь!...</verse>
    <verse label="Jer 48:9">Дайте крила Моаву, і він відлетить, і міста його стануть спустошенням, так що не буде мешканця у них...</verse>
    <verse label="Jer 48:10">Проклятий, хто робить роботу Господню недбало, і проклятий, хто від крови на меча свого стримує!</verse>
    <verse label="Jer 48:11">Спокійний Моав від юнацтва свого, і мирний на дріжджах своїх, і не лито із посуду в посуд його, і він на вигнання не йшов, тому в нім його смак позостався, а запах його не змінився.</verse>
    <verse label="Jer 48:12">Тому то ось дні настають, говорить Господь, і пошлю Я на нього розливачів, і його розіллють, і посуд його опорожнять, і дзбанки його порозбивають!...</verse>
    <verse label="Jer 48:13">І за Кемоша Моав посоромлений буде, як Ізраїлів дім посоромлений був за Бет-Ел, за місце надії своєї.</verse>
    <verse label="Jer 48:14">Як говорите ви: Ми хоробрі та сильні до бою?</verse>
    <verse label="Jer 48:15">Попустошений буде Моав, і до міст його ворог підійметься, і підуть добірні його юнаки на заріз, каже Цар, що Господь Саваот Йому Ймення...</verse>
    <verse label="Jer 48:16">Близький похід нещастя Моава, а лихо його дуже квапиться...</verse>
    <verse label="Jer 48:17">Співчувайте йому, всі довкілля його, і всі, хто ім'я його знає, скажіть: Як зламалося сильне це берло, ця палиця пишна!</verse>
    <verse label="Jer 48:18">Спустися зо слави своєї, і всядься в пустині, о мешканко, дочко Дівону, бо спустошник Моава до тебе прийшов, і понищив твердині твої!</verse>
    <verse label="Jer 48:19">Стань на дорозі й чекай, мешканко Ароеру, питай втікача та врятовану, кажи: Що це сталося?</verse>
    <verse label="Jer 48:20">Моав посоромлений, бо розтрощений він, ридайте та плачте, і звістіте в Арноні, що Моав попустошений!</verse>
    <verse label="Jer 48:21">І суд ось прийшов на рівнинний цей край, на Холон й на Ягцу, і на Мефаат,</verse>
    <verse label="Jer 48:22">і на Дівон, і на Нево, і на Бет-Дівдатаїм,</verse>
    <verse label="Jer 48:23">і на Кір'ятаїм, і на Бет-Ґамул, і на Бет-Меон,</verse>
    <verse label="Jer 48:24">і на Керіййот, і на Боцру, і на всі міста моавського краю, далекі й близькі...</verse>
    <verse label="Jer 48:25">І відтятий Моавові ріг, і рамено його розтрощене, говорить Господь.</verse>
    <verse label="Jer 48:26">Упійте його, бо пишавсь проти Господа він, і він з плюскотом упаде до блювоти своєї, і станеться й він посміховиськом!...</verse>
    <verse label="Jer 48:27">І чи ж для тебе Ізраїль не був посміховиськом цим? Хіба серед злодіїв був знайдений він, що ти скільки говориш про нього, то все головою хитаєш?</verse>
    <verse label="Jer 48:28">Покиньте міста, й пробувайте на скелі, мешканці Моава, і будьте, немов та голубка, що над краєм безодні гніздиться!</verse>
    <verse label="Jer 48:29">Ми чули про гордість Моава, що чванливий він дуже, про надутість його і його гордування, про бундючність його та пиху його серця.</verse>
    <verse label="Jer 48:30">Я знаю, говорить Господь, про зухвальство його, і про його балачки безпідставні, робили вони неслухняне!</verse>
    <verse label="Jer 48:31">Ридаю тому над Моавом, і кричу за Моавом усім, зідхаю над людьми Кір-Хересу...</verse>
    <verse label="Jer 48:32">Більш як за Язером Я плакав, Я плакатиму за тобою, винограднику Сівми! Галузки твої перейшли аж за море, досягли аж до моря Язера. Спустошник напав на осінній твій плід, і на винобрання твоє,</verse>
    <verse label="Jer 48:33">і забрана буде потіха твоя та радість твоя з виноградника й з краю Моава, і вино із чавила спиню! Не буде топтати топтач, радісний крик при збиранні не буде вже радісним криком збирання...</verse>
    <verse label="Jer 48:34">Від крику Хешбону аж до Ел'але, аж до Ягацу нестися буде їхній голос, від Цоару аж до Горонаїму, до Еґлат-Шелішійї, бо й вода із Німріму пустинею стане...</verse>
    <verse label="Jer 48:35">І вигублю Я із Моава, говорить Господь, того, хто для жертов виходить на пагірок, і богові кадить своєму.</verse>
    <verse label="Jer 48:36">Тому стогне серце Моє за Моавом, немов та сопілка, і стогне серце Моє, як сопілка, за людьми Кір-Хересу, бо погинули ті, хто багатство набув!...</verse>
    <verse label="Jer 48:37">Тому кожна голова облисіла, і кожна борода обстрижена, на руках у всіх порізи жалоби, і на стегнах верета...</verse>
    <verse label="Jer 48:38">На всіх дахах Моава й на площах його самий лемент, бо розбив Я Моава, мов посуд, якого не люблять, говорить Господь...</verse>
    <verse label="Jer 48:39">Як він розтощений плачуть, як ганебно Моав утікав, і як він посоромлений! І Моав став за посміх та пострах для всього довкілля його!</verse>
    <verse label="Jer 48:40">Бо так промовляє Господь: Ось він, як орел, прилетить, і крила свої над Моавом розгорне,</verse>
    <verse label="Jer 48:41">міста будуть взяті, й твердині захоплені... І того дня стане серце лицарства Моава, як серце жони-породіллі!</verse>
    <verse label="Jer 48:42">І з народів Моав буде вигублений, бо пишавсь проти Господа він...</verse>
    <verse label="Jer 48:43">Страх, та безодня, та пастка на тебе, мешканче Моава! говорить Господь.</verse>
    <verse label="Jer 48:44">Хто від страху втече, той в безодню впаде, хто ж з безодні підійметься, той буде схоплений в пастку... Бо спроваджу на нього, на того Моава, рік їхньої кари, говорить Господь.</verse>
    <verse label="Jer 48:45">Втікачі знесилені будуть ставати у тіні Хешбону, бо вийде огонь із Хешбону, а полум'я з-поміж Сигону, і поїсть край волосся на скроні Моаву та череп синів галасливих...</verse>
    <verse label="Jer 48:46">Горе, Моаве, тобі! Загинув Кемошів народ, бо сини твої взяті в полон, твої ж дочки в неволю!...</verse>
    <verse label="Jer 48:47">І верну Я Моавові долю наприкінці днів, говорить Господь. Аж досі суд на Моава.</verse>
    <verse label="Jer 49:1">На Аммонових синів. Так говорить Господь: Чи немає синів у Ізраїля? Чи немає спадкоємця в нього? Чому Ґада Мілком одідичив й осівся народ його по містах його?</verse>
    <verse label="Jer 49:2">Тому настають ось дні, говорить Господь, і Я розголошу крик військовий на Раббу Аммонових синів, і вона стане за купу руїн, а підлеглі міста її спалені будуть огнем, і знов одідичить Ізраїль спадок свій, говорить Господь.</verse>
    <verse label="Jer 49:3">Ридай, о Хешбоне, бо місто зруйноване! Кричіть, дочки Рабби, опережіться веретою, лементуйте й блукайте по обійстях, бо Мілком до полону іде, його священики й його зверхники разом!</verse>
    <verse label="Jer 49:4">Чого ти долинами хвалишся? Долина твоя розпливається кров'ю, о дочко невірна, що на скарби свої покладаєш надію та кажеш: Хто прийде до мене?</verse>
    <verse label="Jer 49:5">Ось Я страх припроваджу на тебе, говорить Господь, Бог Саваот, із усього довкілля твого, і ви повтікаєте кожен наперед себе, і не буде кому втікачів позбирати!...</verse>
    <verse label="Jer 49:6">А потім верну Я долю Аммонових синів, говорить Господь.</verse>
    <verse label="Jer 49:7">На Едома. Так говорить Господь Саваот: Чи в Темані немає вже мудрости? Чи згинула рада розумних? Хіба зіпсувалась їхня мудрість?</verse>
    <verse label="Jer 49:8">Утікайте, оберніться плечима, сядьте глибше, мешканці Дедану, бо привів Я нещастя Ісава на нього, той час, коли покараю його!</verse>
    <verse label="Jer 49:9">Якщо прийдуть до тебе збирачі винограду, вони не полишать останків, якщо ж прийдуть злодії вночі, напсують, скільки схочуть.</verse>
    <verse label="Jer 49:10">Бо обнажив Я Ісава, повідкривав усі криївки його, і він сховатись не зможе, спустошене буде насіння його, й його браття, і сусіди його, і не буде його!</verse>
    <verse label="Jer 49:11">Залиши свої сироти, Я утримаю їх при житті, а вдови твої хай надію на Мене кладуть!</verse>
    <verse label="Jer 49:12">Бо так промовляє Господь: Ось і ті, що не мали б пити чаші цієї, пити будуть напевне, а ти непокараним будеш? Не будеш без кари, бо справді ти питимеш чашу!</verse>
    <verse label="Jer 49:13">Бо Собою присяг Я, говорить Господь, що Боцра за спустошення стане, за ганьбу, пустиню й прокляття, і руїнами вічними стануть міста її всі!</verse>
    <verse label="Jer 49:14">Я звістку від Господа чув, і відправлений вісник між люди: Зберіться й прийдіть проти неї, і встаньте на бій,</verse>
    <verse label="Jer 49:15">бо тебе Я зробив ось малим між народами, погордженим серед людей!</verse>
    <verse label="Jer 49:16">Страхіття твоє обманило тебе й гордість серця твого, тебе, що в розщілинах скелі живеш, що високих підгірків тримаєшся. Та коли б ти кубло своє й високо звив, мов орел, то й ізвідти Я скину тебе, промовляє Господь.</verse>
    <verse label="Jer 49:17">І стане Едом за страхіття, кожен, хто буде проходити ним, остовпіє й засвище, як порази його всі побачить...</verse>
    <verse label="Jer 49:18">Як Содом та Гоморру й сусідів її поруйновано, каже Господь, так ніхто там не буде сидіти, і не буде в нім мешкати чужинцем син людський.</verse>
    <verse label="Jer 49:19">Ось підійметься він, немов лев, із темного лісу Йордану на водяні луки, і Я вмент зроблю, що він побіжить геть від них, а хто вибраний буде, того Я поставлю над ними. Бо хто є подібний Мені, і хто покличе Мене перед суд, і хто пастир такий, що перед обличчям Моїм устоїть?</verse>
    <verse label="Jer 49:20">Тому то послухайте задум Господній, що Він на Едома задумав, і думки Його ті, які Він на мешканців Теману замислив: Направду, найменших з отари потягнуть, і попустошать пасовисько їхнє при них!</verse>
    <verse label="Jer 49:21">Від гуку упадку їхнього буде тремтіти земля, буде зойк, аж на морі Червоному чути їхній голос.</verse>
    <verse label="Jer 49:22">Ось підійметься він, як орел, і літатиме, й крила свої над Боцрою розгорне: і стане серце хоробрих едомлян в той день, немов серце жони-породіллі...</verse>
    <verse label="Jer 49:23">На Дамаск. Засоромивсь Хамаш та Арпад, бо злу звістку почули; в неспокої тривожнім вони, як те море, що не може вспокоїтись.</verse>
    <verse label="Jer 49:24">Дамаск сторопів, обернувся втікати, і страх його міцно охопив, біль та муки його обгорнули, немов породіллю...</verse>
    <verse label="Jer 49:25">Як спорожніло славне це місто, місто втіхи Моєї!</verse>
    <verse label="Jer 49:26">Тому юнаки його падати будуть на площах його, і всі військові погинуть того дня, говорить Господь Саваот.</verse>
    <verse label="Jer 49:27">І під муром Дамаску огонь запалю, і він пожере Бен-Гададські палаци!...</verse>
    <verse label="Jer 49:28">На Кедар та на царства Хацору, що їх побив Навуходоносор, цар вавилонський. Так говорить Господь: Уставайте, ідіть на Кедар, і нехай попустошать війська синів сходу!</verse>
    <verse label="Jer 49:29">Заберуть їхні намети та їхню отару, їхні покрови та всі їхні речі, та їхніх верблюдів собі заберуть, і над ними кричатимуть: Жах звідусіль!</verse>
    <verse label="Jer 49:30">Утікайте, мандруйте скоріш, сховайтесь в глибоке, мешканці Хацору, говорить Господь, бо раду нарадив на вас Навуходоносор, цар вавилонський, і задум задумав на вас!</verse>
    <verse label="Jer 49:31">Уставайте, ідіть на народ, що спокійно, безпечно живе, промовляє Господь, немає воріт, і нема в нього засувів, самітно живуть.</verse>
    <verse label="Jer 49:32">І стануть верблюди їхні здобиччю, а їхні череда грабежем, і на всі вітри розвію Я їх, хто волосся довкола стриже, і зо всіх їхніх сторін припроваджу на них їхню погибіль, говорить Господь...</verse>
    <verse label="Jer 49:33">І стане Хацор за мешкання шакалів, за вічне спустошення, не замешкає там людина, і син людський не спиниться в ньому!...</verse>
    <verse label="Jer 49:34">Слово Господнє, що було пророкові Єремії на Елам на початку царювання Седекії, Юдиного царя, таке:</verse>
    <verse label="Jer 49:35">Так говорить Господь Саваот: Ось Я зламаю еламського лука, головну їхню силу!</verse>
    <verse label="Jer 49:36">І з чотирьох кінців неба спроваджу чотири вітри до Еламу, і їх розпорошу на всі ці вітри, і не буде такого народу, куди б не прийшли ці вигнанці з Еламу...</verse>
    <verse label="Jer 49:37">І настрашу Елам перед їхніми ворогами та перед всіма, хто їхню душу шукає, і лихо на них наведу, лютість гніву Мого, говорить Господь, і пошлю Я за ними меча, аж поки не вигублю їх!</verse>
    <verse label="Jer 49:38">І поставлю Престола Свого в Еламі, і вигублю звідти царя й його зверхників, каже Господь...</verse>
    <verse label="Jer 49:39">Але буде наприкінці днів, поверну Я Еламові долю, говорить Господь.</verse>
    <verse label="Jer 50:1">Слово, що Господь говорив на Вавилон, на землю халдеїв через пророка Єремію:</verse>
    <verse label="Jer 50:2">Звістіть між народами й розголосіть, підійміте прапора та розголосіть, не затайте, скажіть: Здобутий уже Вавилон, засоромлений Бел, зламаний Меродах, боввани його посоромлені, порозбивані всі його божища!</verse>
    <verse label="Jer 50:3">Бо на нього із півночі вийшов народ, що оберне в спустошення землю його, і не буде мешканця у нім: від людини та аж до скотини, усі помандрують та підуть!...</verse>
    <verse label="Jer 50:4">За тих днів і того часу, говорить Господь, поприходять сини Ізраїлеві, разом вони й сини Юди, усе плачучи, будуть ходити та Господа, Бога свого шукати...</verse>
    <verse label="Jer 50:5">Вони будуть питати про Сіона, куди їхні обличчя повернені, щоб прийти й прилучитись до Господа вічним заповітом, який не забудеться!</verse>
    <verse label="Jer 50:6">Мій народ це отара загинула: пастирі їхні вчинили блудячими їх, їх загнали на гори, й ходили вони від гори до підгір'я, забули про ложе своє...</verse>
    <verse label="Jer 50:7">Усі, що знаходили їх, жерли їх, і противники їхні говорили: Не завинимо за те, бо вони прогрішилися Господу, Пасовиську правди й надії батьків їхніх, Господеві.</verse>
    <verse label="Jer 50:8">Біжіть з Вавилону, і виходьте із краю халдеїв, і будьте, як козлята ті перед отарою!</verse>
    <verse label="Jer 50:9">Бо ось Я позбуджую, і на Вавилон наведу збір великих народів з північного краю, і вони проти нього шикуються, звідти здобутий він буде! Його стріли, мов лицар, якому щастить, не вертаються дармо,</verse>
    <verse label="Jer 50:10">і здобиччю стане Халдея, наситяться всі, хто пустошить її, промовляє Господь...</verse>
    <verse label="Jer 50:11">Бо радієте ви, бо втішаєтесь ви, що спадщину Мою розграбовуєте, бо ви скачете, мов те теля по траві, та іржете, немов румаки...</verse>
    <verse label="Jer 50:12">Збентежилася ваша мати занадто, застидалась родителька ваша... Оце для народів кінець: пустиня, сухоземля й степ!</verse>
    <verse label="Jer 50:13">Від Господнього гніву вона незамешкана буде та стане спустошенням уся... Кожен, хто буде проходити повз Вавилон, остовпіє й засвище, як побачить усі ці порази його!</verse>
    <verse label="Jer 50:14">Ушикуйтеся на Вавилон навкруги, всі, хто лука натягує! Стріляйте на нього, стріли не шкодуйте, бо він Господеві згрішив!</verse>
    <verse label="Jer 50:15">Здійміть крик проти нього навколо! Він дав руку піддатись, стовпи його впали, зруйновані мури його, бо це помста Господня... Помстіться над ним: як зробив він зробіть так йому!</verse>
    <verse label="Jer 50:16">Повигублюйте і сівача з Вавилону, і того, хто хапає серпа в часі жнив! Через меч переслідника вернуться всі до народу свого, і кожен до краю свого втече.</verse>
    <verse label="Jer 50:17">Ізраїль вівця розпорошена, що леви погнали її: перший жер його цар асирійський, а останній цей Навуходоносор, цар вавилонський, розтрощив йому кості...</verse>
    <verse label="Jer 50:18">Тому так промовляє Господь Саваот, Бог Ізраїлів: Ось Я покараю царя вавилонського й землю його, як Я покарав був царя асирійського.</verse>
    <verse label="Jer 50:19">І верну Я Ізраїля на пасовисько його, і він пастися буде на Кармелі й Башані, і на горі на Єфремовій та на Ґілеаді душа його ситою буде.</verse>
    <verse label="Jer 50:20">За тих днів й того часу говорить Господь будуть шукати провину Ізраїлеву, та не буде її, і прогріхи Юди, одначе не знайдені будуть вони, бо пробачу тому, кого Я позоставлю!</verse>
    <verse label="Jer 50:21">На край Чварів подвійних, на нього піди й на мешканців Покарання! Поруйнуй і прокляттям вчини все за ними, говорить Господь, і зроби так усе, як тобі наказав!</verse>
    <verse label="Jer 50:22">Гуркіт бою в краю та велике спустошення!</verse>
    <verse label="Jer 50:23">Як побитий й поламаний молот всієї землі! Яким жахом зробивсь Вавилон для народів!</verse>
    <verse label="Jer 50:24">Я пастку поставив на тебе, і схоплений ти, Вавилоне, хоча ти й не знав! Ти знайдений й схоплений був, бо ставав ти на прю проти Господа!</verse>
    <verse label="Jer 50:25">Господь відчинив Своє сховище, і вийняв ізвідти знаряддя гніву Свого, це бо зайняття для Господа, Бога Саваота в халдейському краї.</verse>
    <verse label="Jer 50:26">Ідіть ви на нього із краю землі, відчиніть його клуні, порозкладайте його, як снопи, і вчиніте закляттям його, хай не буде йому позосталого!</verse>
    <verse label="Jer 50:27">Його всіх волів повбивайте, хай підуть вони на заріз! Горе їм, бо настав їхній день, час навіщення їх!</verse>
    <verse label="Jer 50:28">Голос тих, що втікають і рятуються із вавилонського краю, щоб звістити на Сіоні про помсту Господа, нашого Бога, про помсту за храма Його.</verse>
    <verse label="Jer 50:29">Скличте на Вавилона стрільців, усіх, хто лука натягує, табором станьте при ньому навколо, нехай йому втечі не буде! Відплатіте йому згідно з чином його, як зробив він зробіть так йому, бо гордим він став проти Господа, проти Святого Ізраїлевого!</verse>
    <verse label="Jer 50:30">Тому то його юнаки всі поляжуть на площах його, а військові його того дня всі погинуть, говорить Господь.</verse>
    <verse label="Jer 50:31">Ось Я проти тебе, о пихо, говорить Господь, Бог Саваот, бо день твій прийшов, час тебе покарати!</verse>
    <verse label="Jer 50:32">І спіткнеться пиха й упаде, і не буде того, хто б підніс її. І огонь по містах його Я запалю, і він пожере всі довкілля його...</verse>
    <verse label="Jer 50:33">Так говорить Господь Саваот: Сини Ізраїлеві й сини Юдині разом утискувані, і всі, що в полон їх забрали, тримають їх міцно, не хочуть їх випустити.</verse>
    <verse label="Jer 50:34">Але Викупитель їх сильний, Господь Саваот Йому Ймення! Він конче розсудить їхню справу, щоб землю вспокоїти, а вавилонських мешканців стривожити.</verse>
    <verse label="Jer 50:35">Меч на халдеїв, говорить Господь, і на мешканців Вавилону, і на князів його, і на його мудреців!</verse>
    <verse label="Jer 50:36">Меч на ворожбитів і безглуздими стануть, меч на лицарство його і вони полякаються!</verse>
    <verse label="Jer 50:37">Меч на коні його й на його колесниці, та на всю мішанину народів, яка серед нього, і стануть вони як жінки! Меч на скарби його й пограбовані будуть!</verse>
    <verse label="Jer 50:38">Посуха на води його, й вони повисихають, бо це край божків, і шаліють вони від бовванів...</verse>
    <verse label="Jer 50:39">Тому звірі пустинні там будуть сидіти з шакалами, і струсі будуть у ньому сидіти, і не буде заселений він вже навіки, і не буде замешканий він з роду в рід...</verse>
    <verse label="Jer 50:40">Як Содом та Гоморру й сусідів її Бог був поруйнував, говорить Господь, так ніхто там не буде сидіти, і не буде в нім мешкати чужинцем син людський!</verse>
    <verse label="Jer 50:41">Ось із півночі прийде народ, і люд великий, і численні царі, вони збуджені будуть із кінців землі:</verse>
    <verse label="Jer 50:42">Лук та ратище міцно тримають, жорстокі вони й милосердя не мають, їхній голос, як море реве, вони їдуть на конях, на тебе вони вшикувались, як муж на війну, вавилонськая дочко!</verse>
    <verse label="Jer 50:43">Почув цар вавилонський відомість про них, й опустилися руки йому, обхопив його страх і тремтіння, немов породіллю!...</verse>
    <verse label="Jer 50:44">Ось підіймається він, немов лев, із темного лісу Йордану на водяні луки, і Я вмент зроблю, що він побіжить геть від них, а хто вибраний буде, того Я поставлю над ними! Бо хто є подібний Мені, і хто покличе Мене перед суд, і хто пастир такий, що перед обличчям Моїм він устоїть?</verse>
    <verse label="Jer 50:45">Тому то послухайте задум Господній, що на Вавилон Він задумав, і думки Його ті, що на землю халдейську замислив: Поправді кажу вам, найменших з отари потягнуть, і попустошать пасовисько їхнє при них!</verse>
    <verse label="Jer 50:46">Від розголосу про взяття Вавилону земля задрижить, і почується крик між народами!...</verse>
    <verse label="Jer 51:1">Так говорить Господь: Ось Я бурю збуджу на отой Вавилон та на мешканців серця повстанців на Мене.</verse>
    <verse label="Jer 51:2">І на Вавилон Я пошлю віяча, і розвіють його, і випорожнять його край, бо оточать його у день зла.</verse>
    <verse label="Jer 51:3">Нехай лука свого напинає стрілець проти того, хто й собі напинає, проти того, хто своїм панцерем чваниться! І не змилуйтеся над його юнаками, закляттям учиніть усе військо його!</verse>
    <verse label="Jer 51:4">І попадають вбиті в халдейському краї, і попробивані на його вулицях...</verse>
    <verse label="Jer 51:5">Бо Ізраїль та Юда не вдівець він по Бозі своєму, по Господу Саваоту, та наповнився край їхній гріхом проти Святого Ізраїлевого.</verse>
    <verse label="Jer 51:6">Утікайте з-серед Вавилону, і кожен урятовуйте душу свою! За провину його не погиньте, бо це Господеві час помсти, Він дасть відповідну заплату йому!</verse>
    <verse label="Jer 51:7">Вавилон у Господній руці золотая це чаша, що всю землю напоювала: народи впивались вином тим його, тому пошаліли народи!</verse>
    <verse label="Jer 51:8">Несподівано впав Вавилон і зруйнований він! Візьміте бальзаму для болю його, може буде загоєний він!</verse>
    <verse label="Jer 51:9">Вавилон лікували, та він не був вилікуваний, покиньте його, і підемо кожен до краю свого, бо присуд його досягнув до небес, і дійшов аж до хмар!...</verse>
    <verse label="Jer 51:10">Вивів Господь справедливості наші, прийдіть, і розповімо на Сіоні про чин оцей Господа, нашого Бога!</verse>
    <verse label="Jer 51:11">Вигостріть стріли, візьміте щити! Збудив Господь духа мідійських царів, бо на Вавилон Його задум, понищити його, бо це помста Господня, помста за храма Його!</verse>
    <verse label="Jer 51:12">Проти мурів Вавилону підійміте прапора, сторожу зміцніть, сторожів порозставляйте, і чати поставте, бо Господь і задумав, і зробив, що Він говорив був на мешканців Вавилону.</verse>
    <verse label="Jer 51:13">О ти, що живеш над великими водами, що маєш скарбів багатенно, кінець твій прийшов, міра твоєї захланности!</verse>
    <verse label="Jer 51:14">Господь Саваот присягав був душею Своєю: наповню людьми тебе, мов сараною, і на тебе вони крик військовий підіймуть!</verse>
    <verse label="Jer 51:15">Своєю Він силою землю вчинив, Своєю премудрістю міцно поставив вселенну, і небо розтяг Своїм розумом.</verse>
    <verse label="Jer 51:16">Як голос Його забринить, у небесах шумлять води, а коли підіймає Він хмари із краю землі, коли із дощем чинить блискавки та випроваджує вітер зо сховищ Своїх,</verse>
    <verse label="Jer 51:17">тоді кожна людина в знанні туманіє, усяк золотар посоромлений через боввана, бо відлив його це неправда, і немає в них духа!</verse>
    <verse label="Jer 51:18">Марнота вони, вони праця на сміх, в час навіщення їх вони згинуть!</verse>
    <verse label="Jer 51:19">Не така, як оці, частка Яковова, бо все це Він створив, і Ізраїль племено спадщини Його, Господь Саваот Йому Ймення!</verse>
    <verse label="Jer 51:20">Ти Мій молот, знаряддя військове, тобою поб'ю Я народи, і тобою Я вигублю царства!</verse>
    <verse label="Jer 51:21">І тобою поб'ю Я коня й верхівця, і тобою поб'ю колесницю й її візника!</verse>
    <verse label="Jer 51:22">І тобою поб'ю чоловіка та жінку, старого та хлопця тобою поб'ю, і тобою поб'ю юнака та дівчину!</verse>
    <verse label="Jer 51:23">І тобою поб'ю пастуха й його стадо, і тобою поб'ю селянина та запряг його, і тобою поб'ю Я намісників та їхніх заступників!</verse>
    <verse label="Jer 51:24">І Я відплачу Вавилонові і всім мешканцям халдеїв усе їхнє зло, що зробили в Сіоні на ваших очах, промовляє Господь!</verse>
    <verse label="Jer 51:25">Оце Я на тебе, о горо ти згубна, говорить Господь, що всю землю ти губиш! І руку Свою простягну над тобою, і зо скель тебе скину, і зроблю горою горючою!</verse>
    <verse label="Jer 51:26">І не братимуть з тебе наріжного каменя, ані каменя на підвалини, бо спустошенням вічним ти станеш, говорить Господь...</verse>
    <verse label="Jer 51:27">Підійміте прапор на землі, засурміть у сурму між народами, приготуйте народи на бій проти нього, покличте на нього царства Арарату, Мінні та Ашкеназу, призначте гетьмана над ними, коней спровадьте, немов ту шорстку сарану!</verse>
    <verse label="Jer 51:28">Приготуйте на бій проти нього народи, царів Мідії, намісників її та всіх її заступників, та ввесь край панування її!</verse>
    <verse label="Jer 51:29">І затряслася земля, і корчитись стала від болю, бо здійснилися задуми Господа на Вавилон, щоб край вавилонський вчинити жахливим спустошенням та без мешканця...</verse>
    <verse label="Jer 51:30">Силачі вавилонські воювати перестали, у твердинях осілись, загинула вся їхня сила, зробились, неначе жінки, оселі його попідпалювані, його засуви зламані...</verse>
    <verse label="Jer 51:31">Бігун бігунові назустріч біжить, а посол назустріч послові, щоб звістити царю вавилонському, що з кінця до кінця взяте місто його,</verse>
    <verse label="Jer 51:32">і броди захоплені, і фортеці огнем попалили, вояки перестрашені...</verse>
    <verse label="Jer 51:33">Бо так промовляє Господь Саваот, Бог Ізраїлів: Дочка вавилонська мов тік в час топтання його: іще трохи й настане для неї час жнив!</verse>
    <verse label="Jer 51:34">Пожер мене й стер мене Навуходоносор, цар вавилонський, поставив мене, як той посуд порожній, ковтнув він мене, немов змій, моїми розкошами сповнив свого живота, випхнув мене...</verse>
    <verse label="Jer 51:35">Насилля моє й моє тіло на Вавилон, говорить мешканка Сіону, кров же моя на мешканців халдеїв, говорить Єрусалим!</verse>
    <verse label="Jer 51:36">Тому так промовляє Господь: Оце Я змагаюсь за справу твою, і помщу твою помсту, і висушу море його, і джерело його висушу.</verse>
    <verse label="Jer 51:37">І стане руїною цей Вавилон, мешканням шакалів, страхіттям та посміхом, і в ньому мешканця не буде!...</verse>
    <verse label="Jer 51:38">Заревуть вони разом, немов левчуки, загарчать, немов ті левенята...</verse>
    <verse label="Jer 51:39">Як вони порозпалюються, то зроблю їм бенкета та їх упою, щоб раділи й заснули сном вічним, і вже не пробудяться, каже Господь!</verse>
    <verse label="Jer 51:40">Поспускаю Я їх, мов овець до зарізу, немов баранів із козлами.</verse>
    <verse label="Jer 51:41">Як здобутий Шешах, і як схоплена слава всієї землі! Яким ось зробивсь Вавилон посеред народів!</verse>
    <verse label="Jer 51:42">На Вавилон вийшло море, і вкрився він безліччю хвиль тих його.</verse>
    <verse label="Jer 51:43">Міста його стануть спустошенням, краєм пустині та степу, тим краєм, що в ньому сидіти не буде ніяка людина, і не буде ходити по ньому син людський!</verse>
    <verse label="Jer 51:44">І Я навіщу Бела в Вавилоні, і витягну з уст його те, що він був ковтнув, і вже народи до нього не будуть плисти, немов ріки, і мур вавилонський впаде!</verse>
    <verse label="Jer 51:45">Мій народе, виходьте із нього й рятуйте від лютости гніву Господнього душу свою!</verse>
    <verse label="Jer 51:46">І щоб серце ваше не слабло, а ви не злякалися вістки, почутої в краї, бо прийде цього року ця звістка, а потім того року та звістка, і буде насилля в краю, і повстане пануючий проти пануючого...</verse>
    <verse label="Jer 51:47">Тому то ось дні настають, і навіщу Я божків Вавилону, і ввесь його край посоромлений буде, і всі його вбиті попадають в ньому!</verse>
    <verse label="Jer 51:48">І над Вавилоном співатимуть небо й земля, і все, що є в них, бо на нього приходять спустошники з півночі, каже Господь.</verse>
    <verse label="Jer 51:49">Вавилон мусить упасти за вбитих Ізраїлевих, як за Вавилон впали вбиті всієї землі...</verse>
    <verse label="Jer 51:50">Хто втік від меча, ідіть, не ставайте! Пам'ятайте й здалека про Господа, а Єрусалим нехай буде на вашому серці!</verse>
    <verse label="Jer 51:51">Застидалися ми, як почули цю ганьбу, сором покрив нам обличчя, бо чужинці прийшли у святиню Господнього дому...</verse>
    <verse label="Jer 51:52">Тому то ось дні настають, говорить Господь, і бовванів його навіщу, і буде стогнати поранений по всім краї його!</verse>
    <verse label="Jer 51:53">Коли б Вавилон аж до неба піднісся, і коли б уміцнив свою силу він на височині, то все таки прийдуть від Мене до нього спустошники, каже Господь!</verse>
    <verse label="Jer 51:54">Чується крик з Вавилону, і велике понищення з краю халдеїв,</verse>
    <verse label="Jer 51:55">бо пустошить Господь Вавилона і галас великий приглушує в ньому, і шумлять їхні хвилі, як води великі, і розлягається гуркіт їхнього голосу...</verse>
    <verse label="Jer 51:56">Бо прийде спустошник на нього, на Вавилон, і схоплене буде лицарство його, їхній лук поламається, бож Бог відплати Господь, Він напевно заплатить!</verse>
    <verse label="Jer 51:57">І впою його зверхників та мудреців його, намісників його та заступників його, і його лицарів, і сном вічним заснуть, і не збудяться, каже Цар, Господь Саваот Йому Ймення...</verse>
    <verse label="Jer 51:58">Так говорить Господь Саваот: Товстий мур вавилонський аж до основ буде знищений, і брами високі його огнем будуть спалені, і мучились дармо народи, і для огню мордувались племена!...</verse>
    <verse label="Jer 51:59">Слово, яке пророк Єремія наказав був Сераї, сину Нерійї, сина Махсеїного, коли він ішов з Седекією, Юдиним царем, до Вавилону, за четвертого року царювання його. А Серая був головним царським постельником.</verse>
    <verse label="Jer 51:60">І написав Єремія все те лихо, що прийде на Вавилон, до однієї книги, усі ті слова, що написані на Вавилон.</verse>
    <verse label="Jer 51:61">Я сказав Єремія до Сераї: Як прийдеш ти до Вавилону, то гляди, прочитай усі ці слова.</verse>
    <verse label="Jer 51:62">І скажи: Господи, Ти провіщав на це місце, щоб вигубити його так, що не буде в ньому мешканця від людини й аж до скотини, бо буде воно спустошенням вічним.</verse>
    <verse label="Jer 51:63">І станеться, як ти скінчиш читати цю книгу, прив'яжеш до неї каменя, і кинеш її до середини Ефрату,</verse>
    <verse label="Jer 51:64">та й скажеш: Так потоне Вавилон, і не встане через те лихо, що Я на нього наведу, і вони попомучаться!... Аж досі слова Єремієні.</verse>
    <verse label="Jer 52:1">Седекія був віку двадцяти й одного року, коли зацарював. А царював він в Єрусалимі одинадцять років; ім'я ж його матері Хамутал, дочка Єремії з Лівни.</verse>
    <verse label="Jer 52:2">І робив він зло в Господніх очах, усе так, як робив був Єгояким.</verse>
    <verse label="Jer 52:3">Бо через Господній гнів сталося це на Єрусалим та на Юду, аж поки Він не відкинув їх від Свого обличчя. А Седекія відпав від вавилонського царя.</verse>
    <verse label="Jer 52:4">І сталося за дев'ятого року його царювання, десятого місяця, десятого дня місяця прийшов Навуходоносор, цар вавилонський, він та все військо його, на Єрусалим, і розтаборилися проти нього, і побудували проти нього вала навколо.</verse>
    <verse label="Jer 52:5">І ввійшло місто в облогу аж до одинадцятого року царя Седекії.</verse>
    <verse label="Jer 52:6">Четвертого місяця, дев'ятого дня місяця настав великий голод у місті, і не було хліба для народу краю.</verse>
    <verse label="Jer 52:7">І пробитий був пролім у стіні міста, і всі вояки повтікали, і повиходили з міста вночі дорогою брами між двома мурами, що при царському садку, бо халдеї були при місті навколо. І пішли вони дорогою в степ.</verse>
    <verse label="Jer 52:8">А халдейське військо погналося за царем, та й догнали Седекію в єрихонських степах, а все його військо розпорошилося від нього...</verse>
    <verse label="Jer 52:9">І схопили царя, і відвели його до царя вавилонського до Рівли в краю Хамата, і там його той засудив.</verse>
    <verse label="Jer 52:10">І цар вавилонський порізав Седекіїних синів на очах його, а також Юдиних зверхників він порізав у Рівлі...</verse>
    <verse label="Jer 52:11">А очі Седекії він вибрав, і зв'язав його ланцюгами. І відвів його вавилонський цар до Вавилону, і посадив його до в'язниці аж до дня його смерти...</verse>
    <verse label="Jer 52:12">А п'ятого місяця, десятого дня місяця, це дев'ятнадцятий рік царя Навуходоносора, вавилонського царя, прийшов до Єрусалиму Невузар'адан, начальник царської сторожі, що ставав перед обличчям вавилонського царя.</verse>
    <verse label="Jer 52:13">І він спалив Господнього дома та дома царевого, і всі доми в Єрусалимі, і спалив кожного великого дома огнем.</verse>
    <verse label="Jer 52:14">І мури навколо Єрусалиму порозбивало все халдейське військо, що було з начальником царської сторожі.</verse>
    <verse label="Jer 52:15">А з бідноти народу та решту народу, що позостався в місті, і перебіжників, що перебігли до вавилонського царя, і решту простого люду повиганяв Невузар'адан, начальник царської сторожі.</verse>
    <verse label="Jer 52:16">А з бідноти краю начальник царської сторожі позоставив декого за винарів та за рільників.</verse>
    <verse label="Jer 52:17">А мідяні стовпи, що в Господньому домі, і підстави, і мідяне море, що в Господньому домі, халдеї поламали, і понесли всю їхню мідь до Вавилону.</verse>
    <verse label="Jer 52:18">І горнята, і лопатки, і ножиці, і кропильниці, і ложки, і ввесь мідяний посуд, що ним служать, позабирали.</verse>
    <verse label="Jer 52:19">І миски, і кадильниці, і кропильниці, і горнята, і свічники, і ложки, і жертовні миски, і що було золоте забрав золото, а що срібне срібло взяв начальник царської сторожі.</verse>
    <verse label="Jer 52:20">Два стовпи, одне море, дванадцять мідяних волів, що під підставами, що цар Соломон поробив був для Господнього дому, не було й ваги для міді всіх цих речей!</verse>
    <verse label="Jer 52:21">А стовпи вісімнадцять ліктів високість одного стовпа, і шнурок на дванадцять ліктів оточував його, а грубина його чотири пальці, всередині порожнявий.</verse>
    <verse label="Jer 52:22">І маковиця на ньому мідяна, а високість однієї маковиці п'ять ліктів та мережка, і гранатові яблука на маковиці навколо, усе мідь. І для другого стовпа так само, і гранатові яблука.</verse>
    <verse label="Jer 52:23">І було гранатових яблук дев'ятдесят і шість на кожну сторону, усіх гранатових яблук на мережці навколо сто.</verse>
    <verse label="Jer 52:24">начальник царської сторожі взяв Сераю, головного священика, і Цефанію, другого священика, та трьох сторожів порога.</verse>
    <verse label="Jer 52:25">А з міста взяв він одного евнуха, що був начальником над військовими, та семеро чоловіка з тих, що бачать цареве обличчя, що були знайдені в місті, і писаря, зверхника військового відділу, що записував народ краю до військового відділу, і шістдесят чоловіка з народу краю, що знаходилися в місті.</verse>
    <verse label="Jer 52:26">І позабирав їх Невузар'адан, начальник царської сторожі, і відвів їх до вавилонського царя, до Рівли.</verse>
    <verse label="Jer 52:27">І вдарив їх вавилонський цар, і позабивав їх у Рівлі, у хаматовому краї. І пішов Юда на вигнання з своєї землі!</verse>
    <verse label="Jer 52:28">Оце той народ, що вигнав Навуходоносор: у сьомому році три тисячі й двадцять і три юдеї.</verse>
    <verse label="Jer 52:29">У вісімнадцятому році Навуходоносора вигнав він з Єрусалиму вісім сотень тридцять і дві душі.</verse>
    <verse label="Jer 52:30">У році двадцятому й третьому вигнав Невузар'адан, начальник царської сторожі, сім сотень сорок і п'ять душ юдеїв. Усіх душ чотири тисячі й шість сотень.</verse>
    <verse label="Jer 52:31">І сталося за тридцятого й сьомого року вигнання Єгоякима, Юдиного царя, дванадцятого місяця, двадцятого й п'ятого дня місяця, Евіл-Меродах, цар вавилонський, у році свого зацарювання, змилувався над Єгоякимом, Юдиним царем, і вивів його з дому ув'язнення.</verse>
    <verse label="Jer 52:32">І він говорив з ним добре, і поставив трона його понад трона царів, що були з ним у Вавилоні.</verse>
    <verse label="Jer 52:33">І змінив в'язничну одежу його, і він завжди їв хліб перед ним по всі дні свого життя.</verse>
    <verse label="Jer 52:34">А їжа його, їжа стала, видавалася йому від вавилонського царя, щоденне кожного дня, аж до дня його смерти, по всі дні його життя.</verse>
  </lyrics>
</song>
