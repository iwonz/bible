<?xml version="1.0" encoding="UTF-8"?>
<song>
  <title>Псалми</title>
  <lyrics>
    <verse label="Ps 1:1">Блажен муж, що за радою несправедливих не ходить, і не стоїть на дорозі грішних, і не сидить на сидінні злоріків,</verse>
    <verse label="Ps 1:2">та в Законі Господнім його насолода, і про Закон Його вдень та вночі він роздумує!</verse>
    <verse label="Ps 1:3">І він буде, як дерево, над водним потоком посаджене, що родить свій плід своєдчасно, і що листя не в'яне його, і все, що він чинить, щаститься йому!</verse>
    <verse label="Ps 1:4">Не так ті безбожні, вони як полова, що вітер її розвіває!</verse>
    <verse label="Ps 1:5">Ось тому то не встоять безбожні на суді, ані грішники у зборі праведних,</verse>
    <verse label="Ps 1:6">дорогу бо праведних знає Господь, а дорога безбожних загине!</verse>
    <verse label="Ps 2:1">Чого то племена бунтують, а народи задумують марне?</verse>
    <verse label="Ps 2:2">Земні царі повстають, і князі нараджуються разом на Господа та на Його Помазанця:</verse>
    <verse label="Ps 2:3">Позриваймо ми їхні кайдани, і поскидаймо із себе їхні пута!</verse>
    <verse label="Ps 2:4">Але Той, Хто на небесах пробуває посміється, Владика їх висміє!</verse>
    <verse label="Ps 2:5">Він тоді в Своїм гніві промовить до них, і настрашить їх Він у Своїм пересерді:</verse>
    <verse label="Ps 2:6">Я ж помазав Свого Царя на Сіон, святу гору Свою.</verse>
    <verse label="Ps 2:7">Я хочу звістити постанову: Промовив до Мене Господь: Ти Мій Син, Я сьогодні Тебе породив.</verse>
    <verse label="Ps 2:8">Жадай Ти від Мене, і дам Я народи Тобі, як спадщину Твою, володіння ж Твоє аж по кінці землі!</verse>
    <verse label="Ps 2:9">Ти їх повбиваєш залізним жезлом, потовчеш їх, як посуд ганчарський...</verse>
    <verse label="Ps 2:10">А тепер помудрійте, царі, навчіться ви, судді землі:</verse>
    <verse label="Ps 2:11">Служіть Господеві зо страхом, і радійте з тремтінням!</verse>
    <verse label="Ps 2:12">Шануйте Сина, щоб Він не розгнівався, і щоб вам не загинути в дорозі, бо гнів Його незабаром запалиться. Блаженні усі, хто на Нього надіється!</verse>
    <verse label="Ps 3:1">Псалом Давидів, як він утікав був від перед Авесаломом, своїм сином. (3-2) Господи, як багато моїх ворогів, як багато стають проти мене!</verse>
    <verse label="Ps 3:2">(3-3) Багато-хто кажуть про душу мою: Йому в Бозі спасіння нема! Села.</verse>
    <verse label="Ps 3:3">(3-4) Але, Господи, щит Ти для мене та слава моя, і мою голову Ти підіймаєш!</verse>
    <verse label="Ps 3:4">(3-5) Своїм голосом кличу до Господа, і Він озветься зо святої Своєї гори. Села.</verse>
    <verse label="Ps 3:5">(3-6) Я лягаю і сплю, і пробуджуюся, бо Господь підпирає мене,</verse>
    <verse label="Ps 3:6">(3-7) і я не побоюсь десяти тисяч люду, які проти мене навколо отаборились!</verse>
    <verse label="Ps 3:7">(3-8) Устань же, о Господи! Спаси мене, Боже мій, бо Ти разиш усіх ворогів моїх в щоку, зуби грішникам крушиш!</verse>
    <verse label="Ps 3:8">(3-9) Спасіння від Господа, і над народом Твоїм Твоє благословення! Села.</verse>
    <verse label="Ps 4:1">Для дириґетна хору. На струнніх знаряддях. Псалом Давидів. (4-2) Коли кличу, озвися до мене, Боже правди моєї, Ти простір для мене робив у тісноті... Помилуй мене, і почуй молитву мою!</verse>
    <verse label="Ps 4:2">(4-3) Людські сини, доки слава моя буде ганьбитись? Доки будете марне любити, шукати неправди? Села.</verse>
    <verse label="Ps 4:3">(4-4) і знайте, що святого для Себе Господь відділив, почує Господь, як я кликати буду до Нього!</verse>
    <verse label="Ps 4:4">(4-5) Гнівайтеся, та не грішіть; на ложах своїх розмишляйте у ваших серцях, та й мовчіть! Села.</verse>
    <verse label="Ps 4:5">(4-6) Жертви правди приносьте, і надійтесь на Господа.</verse>
    <verse label="Ps 4:6">(4-7) Багато-хто кажуть: Хто нам покаже добро? Підійми ж на нас, Господи, світло Свого лиця!</verse>
    <verse label="Ps 4:7">(4-8) Ти даєш більшу радість у серці моїм, ніж у них, як помножилося їхнє збіжжя та їхнє вино молоде.</verse>
    <verse label="Ps 4:8">(4-9) У спокої я ляжу, і засну, бо Ти, Господи, єдиний даєш мені жити безпечно!</verse>
    <verse label="Ps 5:1">Для дириґетна хору. До флейти. Псалом Давидів. (5-2) Почуй, Господи, мову мою, стогнання моє зрозумій.</verse>
    <verse label="Ps 5:2">(5-3) Прислухайсь до голосу зойку мого, о мій Царю та Боже Ти мій, як до Тебе молитися буду!</verse>
    <verse label="Ps 5:3">(5-4) Ти слухаєш, Господи, ранком мій голос, ранком молитися буду до Тебе та буду чекати,</verse>
    <verse label="Ps 5:4">(5-5) бо Бог Ти не той, що несправедливости хоче, зло не буде в Тобі пробувати!</verse>
    <verse label="Ps 5:5">(5-6) Перед очима Твоїми не втримаються гультяї, всіх злочинців ненавидиш Ти.</verse>
    <verse label="Ps 5:6">(5-7) Погубиш Ти неправдомовців, кровожерну й підступну людину обридить Господь.</verse>
    <verse label="Ps 5:7">(5-8) А я в ласці великій Твоїй до дому Твого ввійду, до Храму святого Твого вклонюся в страху Твоїм.</verse>
    <verse label="Ps 5:8">(5-9) Провадь мене, Господи, в правді Своїй задля моїх ворогів, і вирівняй передо мною дорогу Свою,</verse>
    <verse label="Ps 5:9">(5-10) бо в їхніх устах нема правди, нутро їхнє приносить нещастя, гріб відкритий їхнє горло, свій язик вони роблять гладеньким!</verse>
    <verse label="Ps 5:10">(5-11) Признай їх за винних, о Боже, через свої заміри хай упадуть, за їхні великі злочинства відкинь їх від Себе, бо вони проти Тебе бунтують!</verse>
    <verse label="Ps 5:11">(5-12) А всі, хто надію на Тебе складають, хай тішаться, будуть вічно співати вони, і Ти їх охорониш, і будуть радіти Тобою, хто любить ім'я Твоє!</verse>
    <verse label="Ps 5:12">(5-13) Бо Ти, Господи, благословлятимеш праведного, милістю вкриєш його, як щитом!</verse>
    <verse label="Ps 6:1">Для дириґетна хору. На струнніх знаряддях. На октаву. Псалом Давидів. (6-2) Не карай мене, Господи, в гніві Своїм, не завдавай мені кари в Своїм пересерді!</verse>
    <verse label="Ps 6:2">(6-3) Помилуй мене, Господи, я ж бо слабий, уздоров мене, Господи, бо тремтять мої кості,</verse>
    <verse label="Ps 6:3">(6-4) і душа моя сильно стривожена, а ти, Господи, доки?</verse>
    <verse label="Ps 6:4">(6-5) Вернися, о Господи, визволи душу мою, ради ласки Своєї спаси Ти мене!</verse>
    <verse label="Ps 6:5">(6-6) Бож у смерті нема пам'ятання про Тебе, у шеолі ж хто буде хвалити Тебе?</verse>
    <verse label="Ps 6:6">(6-7) Змучився я від стогнання свого, щоночі постелю свою обмиваю слізьми, сльозами своїми окроплюю ложе своє!...</verse>
    <verse label="Ps 6:7">(6-8) Моє око зів'яло з печалі, постаріло через усіх ворогів моїх...</verse>
    <verse label="Ps 6:8">(6-9) Відступіться від мене, усі беззаконники, бо почув Господь голос мого плачу!</verse>
    <verse label="Ps 6:9">(6-10) Благання моє Господь вислухає, молитву мою Господь прийме,</verse>
    <verse label="Ps 6:10">(6-11) усі мої вороги посоромлені будуть, і будуть настрашені дуже: хай вернуться, і будуть вони посоромлені зараз!</verse>
    <verse label="Ps 7:1">Жалібна пісня Давидова, яку він співав Господеві в справі веніямінівця Куща.</verse>
    <verse label="Ps 7:2">(7-3) щоб ворог моєї душі не розшарпав, як лев, що кості ламає, й ніхто не рятує!</verse>
    <verse label="Ps 7:3">(7-4) Господи, Боже мій, коли я таке учинив, коли є беззаконня в долонях моїх,</verse>
    <verse label="Ps 7:4">(7-5) коли я доброчинцеві злом відплатив, і без причини ограбував свого противника,</verse>
    <verse label="Ps 7:5">(7-6) ворог нехай переслідує душу мою, і нехай дожене, і нехай до землі він потопче життя моє, і хай мою славу оберне на порох! Села.</verse>
    <verse label="Ps 7:6">(7-7) Устань же, о Господи, в гніві Своїм, понесися на лютість моїх ворогів, і до мене скеруй постанову Свою, яку Ти заповів!</verse>
    <verse label="Ps 7:7">(7-8) і громада народів оточить Тебе, і над нею вернися на висоту!</verse>
    <verse label="Ps 7:8">(7-9) Господь судить людей, суди ж мене, Господи, за моєю правотою й за моєю невинністю.</verse>
    <verse label="Ps 7:9">(7-10) Нехай злоба безбожних скінчиться, а Ти зміцни праведного, бо вивідуєш Ти серця й нирки, о праведний Боже!</verse>
    <verse label="Ps 7:10">(7-11) Щит мій у Бозі, Який чистих серцем спасає.</verse>
    <verse label="Ps 7:11">(7-12) Бог Суддя справедливий, і щоденно на злого Бог гнівається,</verse>
    <verse label="Ps 7:12">(7-13) коли хто не навернеться, буде гострити меча Свого Він, Свого лука натягне й наставить його,</verse>
    <verse label="Ps 7:13">(7-14) і йому приготовив смертельні знаряддя, Він зробить огнистими стріли Свої.</verse>
    <verse label="Ps 7:14">(7-15) Ото, беззаконня зачне нечестивий, і завагітніє безправ'ям, і породить неправду.</verse>
    <verse label="Ps 7:15">(7-16) Він рова копав, і його викопав, і впав сам до ями, яку приготовив,</verse>
    <verse label="Ps 7:16">(7-17) обернеться зло його на його голову, і на маківку зійде його беззаконня!</verse>
    <verse label="Ps 7:17">(7-18) Я ж Господа буду хвалити за Його правдою, і буду виспівувати Ймення Всевишнього Господа!</verse>
    <verse label="Ps 8:1">Для дириґетна хору. На інструменті ґатійськім. Псалом Давидів. (8-2) Господи, Владико наш, яке то величне на цілій землі Твоє Ймення, Слава Твоя понад небесами!</verse>
    <verse label="Ps 8:2">(8-3) З уст дітей й немовлят учинив Ти хвалу ради Своїх ворогів, щоб знищити противника й месника.</verse>
    <verse label="Ps 8:3">(8-4) Коли бачу Твої небеса діло пальців Твоїх, місяця й зорі, що Ти встановив,</verse>
    <verse label="Ps 8:4">(8-5) то що є людина, що Ти пам'ятаєш про неї, і син людський, про якого Ти згадуєш?</verse>
    <verse label="Ps 8:5">(8-6) А однак учинив Ти його мало меншим від Бога, і славою й величчю Ти коронуєш його!</verse>
    <verse label="Ps 8:6">(8-7) Учинив Ти його володарем творива рук Своїх, все під ноги йому вмістив:</verse>
    <verse label="Ps 8:7">(8-8) худобу дрібну та биків, їх усіх, а також степових звірів диких,</verse>
    <verse label="Ps 8:8">(8-9) птаство небесне та риби морські, і все, що морськими дорогами ходить!</verse>
    <verse label="Ps 8:9">(8-10) Господи, Боже наш, яке то величне на цілій землі Твоє Ймення!</verse>
    <verse label="Ps 9:1">Для дириґетна хору. На спів: „На смерть сина". Псалом Давидів. (9-2) Хвалитиму Господа усім серцем своїм, розповім про всі чуда Твої!</verse>
    <verse label="Ps 9:2">(9-3) Я буду радіти, і тішитись буду Тобою, і буду виспівувати Ймення Твоє, о Всевишній!</verse>
    <verse label="Ps 9:3">(9-4) Як будуть назад відступати мої вороги, то спіткнуться і вигинуть перед обличчям Твоїм!</verse>
    <verse label="Ps 9:4">(9-5) Бо суд мій і справу мою розсудив Ти, Ти на троні суддевім сидів, Судде праведний!</verse>
    <verse label="Ps 9:5">(9-6) Докорив Ти народам, безбожного знищив, ім'я їхнє Ти витер на вічні віки!</verse>
    <verse label="Ps 9:6">(9-7) О вороже мій, руйнування твої закінчились на вічність, ти й міста повалив був, і згинула з ними їхня пам'ять!</verse>
    <verse label="Ps 9:7">(9-8) Та буде Господь пробувати навіки, Він для суду поставив престола Свого,</verse>
    <verse label="Ps 9:8">(9-9) і вселенну Він буде судити по правді, справедливістю буде судити народи.</verse>
    <verse label="Ps 9:9">(9-10) і твердинею буде Господь для пригніченого, в час недолі притулком.</verse>
    <verse label="Ps 9:10">(9-11) і на Тебе надіятись будуть усі, що ім'я Твоє знають, бо не кинув Ти, Господи, тих, хто шукає Тебе!</verse>
    <verse label="Ps 9:11">(9-12) Співайте Господеві, що сидить на Сіоні, між народами розповідайте про чини Його,</verse>
    <verse label="Ps 9:12">(9-13) бо карає Він вчинки криваві, про них пам'ятає, і не забуває Він зойку убогих!</verse>
    <verse label="Ps 9:13">(9-14) Помилуй мене, Господи, поглянь на страждання моє від моїх ненависників, Ти, що мене підіймаєш із брам смерти,</verse>
    <verse label="Ps 9:14">(9-15) щоб я розповідав про всю славу Твою, у брамах Сіонської доні я буду радіти спасінням Твоїм!</verse>
    <verse label="Ps 9:15">(9-16) Народи попадали в яму, яку самі викопали, до пастки, яку заховали, нога їхня схоплена.</verse>
    <verse label="Ps 9:16">(9-17) Господь знаний, Він суд учинив, спіткнувсь нечестивий у вчинку своєї руки! Гра на струнах. Села.</verse>
    <verse label="Ps 9:17">(9-18) Попрямують безбожні в шеол, всі народи, що Бога забули,</verse>
    <verse label="Ps 9:18">(9-19) бож не навіки забудеться бідний, надія убогих не згине назавжди!</verse>
    <verse label="Ps 9:19">(9-20) Устань же, о Господи, хай людина не перемагає, нехай перед лицем Твоїм засуджені будуть народи!</verse>
    <verse label="Ps 9:20">(9-21) Накинь, Господи, пострах на них, нехай знають народи, що вони тільки люди! Села.</verse>
    <verse label="Ps 10:1">Для чого стоїш Ти, о Господи, здалека, в час недолі ховаєшся?</verse>
    <verse label="Ps 10:2">Безбожний в своїм гордуванні женеться за вбогим, хай схоплені будуть у підступах, які замишляли вони!</verse>
    <verse label="Ps 10:3">Бо жаданням своєї душі нечестивий пишається, а ласун проклинає, зневажає він Господа.</verse>
    <verse label="Ps 10:4">У гордощах каже безбожний, що Він не слідкує, бо Бога нема, оце всі його помисли!...</verse>
    <verse label="Ps 10:5">Сильні дороги його повсякчасно, від нього суди Твої високо, тим то віддмухує він ворогів своїх...</verse>
    <verse label="Ps 10:6">Сказав він у серці своєму: Я не захитаюсь, бо лиха навіки не буде мені...</verse>
    <verse label="Ps 10:7">Уста його повні прокляття й обмани та зради, під його язиком злочинство й переступ.</verse>
    <verse label="Ps 10:8">Причаївшись, сидить на подвір'ях, мордує невинного, його очі слідкують за вбогим...</verse>
    <verse label="Ps 10:9">В укритті він чатує, як лев той у зарості, чатує схопити убогого, хапає убогого й тягне його в свою сітку...</verse>
    <verse label="Ps 10:10">Припадає, знижається він, і попадають убогі в його міцні кігті...</verse>
    <verse label="Ps 10:11">Безбожний говорить у серці своїм: Бог забув, заховав Він обличчя Своє, не побачить ніколи.</verse>
    <verse label="Ps 10:12">Устань же, о Господи Боже, руку Свою підійми, не забудь про убогих!</verse>
    <verse label="Ps 10:13">Чому нечестивий ображує Бога і говорить у серці своїм, що Ти не слідкуєш?</verse>
    <verse label="Ps 10:14">Але Ти все бачиш, бо спостерігаєш злочинство та утиск, щоб віддати Своєю рукою! На Тебе слабий опирається, Ти сироті помічник.</verse>
    <verse label="Ps 10:15">Зламай же рамено безбожному, і злого скарай за неправду його, аж більше не знайдеш його!</verse>
    <verse label="Ps 10:16">Господь Цар на вічні віки, із землі Його згинуть погани!</verse>
    <verse label="Ps 10:17">Бажання понижених чуєш Ти, Господи, серця їх зміцняєш, їх вислуховує ухо Твоє,</verse>
    <verse label="Ps 10:18">щоб дати суд сироті та пригніченому, щоб більш не страшив чоловік із землі!</verse>
    <verse label="Ps 11:1">Для дириґетна хору. Давидів. Я надіюсь на Господа, як же кажете ви до моєї душі: Відлітай ти на гору свою, немов птах?</verse>
    <verse label="Ps 11:2">Бо ось, нечестиві натягують лука, міцно ставлять стрілу свою на тятиву, щоб у темряві до простосердих стріляти...</verse>
    <verse label="Ps 11:3">Як основи зруйновано, що тоді праведний зробить?</verse>
    <verse label="Ps 11:4">Господь у святім Своїм храмі, Господь престол Його на небесах, бачать очі Його, повіки Його випробовують людських синів!</verse>
    <verse label="Ps 11:5">Господь випробовує праведного, а безбожного й того, хто любить насилля, ненавидить душа Його!</verse>
    <verse label="Ps 11:6">Він спустить дощем на безбожних горюче вугілля, огонь, і сірку, і вітер гарячий, це частка їхньої чаші.</verse>
    <verse label="Ps 11:7">Бо Господь справедливий, кохає Він правду, праведний бачить обличчя Його!</verse>
    <verse label="Ps 12:1">Для дириґетна хору. На октаву. Псалом Давидів. (12-2) Спаси мене, Господи, бо нема вже побожного, з-поміж людських синів позникали вже вірні!</verse>
    <verse label="Ps 12:2">(12-3) Марноту говорять один до одного, їхні уста облесні, і серцем подвійним говорять...</verse>
    <verse label="Ps 12:3">(12-4) Нехай підітне Господь уста облесливі та язика чванькуватого</verse>
    <verse label="Ps 12:4">(12-5) тим, хто говорить: Своїм язиком будем сильні, наші уста при нас, хто ж буде нам пан?</verse>
    <verse label="Ps 12:5">(12-6) Через утиск убогих, ради стогону бідних тепер Я повстану, говорить Господь, поставлю в безпеці того, на кого розтягують сітку!</verse>
    <verse label="Ps 12:6">(12-7) Господні слова слова чисті, як срібло, очищене в глинянім горні, сім раз перетоплене!</verse>
    <verse label="Ps 12:7">(12-8) Ти, Господи, їх пильнуватимеш, і будеш навіки нас стерегти перед родом оцим!</verse>
    <verse label="Ps 12:8">(12-9) Безбожні кружляють навколо, бо нікчемність між людських синів підіймається.</verse>
    <verse label="Ps 13:1">Для дириґетна хору. Псалом Давидів. (13-2) Доки, Господи, будеш мене забувати назавжди, доки будеш ховати від мене обличчя Своє?</verse>
    <verse label="Ps 13:2">(13-3) Як довго я буду складати в душі своїй болі, у серці своїм щодня смуток? Як довго мій ворог підноситись буде над мене?</verse>
    <verse label="Ps 13:3">(13-4) Зглянься, озвися до мене, о Господи, Боже мій! Просвітли мої очі, щоб на смерть не заснув я!</verse>
    <verse label="Ps 13:4">(13-5) Щоб мій неприятель не сказав: Я його переміг! Щоб мої вороги не раділи, як я захитаюсь!</verse>
    <verse label="Ps 13:5">(13-6) Я надію на милість Твою покладаю, моє серце радіє спасінням Твоїм!</verse>
    <verse label="Ps 13:6">(13-7) Я буду співати Господеві, бо Він добродійство для мене вчинив...</verse>
    <verse label="Ps 14:1">Для дириґетна хору. Давидів. Безумний говорить у серці своїм: Нема Бога! Зіпсулись вони, і обридливий чинять учинок, нема доброчинця!...</verse>
    <verse label="Ps 14:2">Господь дивиться з неба на людських синів, щоб побачити, чи є там розумний, що Бога шукає.</verse>
    <verse label="Ps 14:3">Усе повідступало, разом стали бридкими вони, нема доброчинця, нема ні одного!...</verse>
    <verse label="Ps 14:4">Чи ж не розуміють всі ті, хто чинить безправ'я, хто мій люд поїдає? Вони хліб Господній їдять, та не кличуть Його...</verse>
    <verse label="Ps 14:5">Тоді настрашилися страхом вони, бо Бог в праведнім роді.</verse>
    <verse label="Ps 14:6">Раду вбогого ганьбите ви, та Господь охорона йому.</verse>
    <verse label="Ps 14:7">Аби то Він дав із Сіону спасіння ізраїлеві! Як долю Своєму народу поверне Господь, то радітиме Яків, втішатися буде ізраїль!</verse>
    <verse label="Ps 15:1">Псалом Давидів. Господи, хто може перебувати в наметі Твоїм? Хто мешкати може на святій Твоїй горі?</verse>
    <verse label="Ps 15:2">Той, хто в невинності ходить, і праведність чинить, і правду говорить у серці своїм,</verse>
    <verse label="Ps 15:3">хто не обмовляє своїм язиком, і злого не чинить для друга свого, і свого ближнього не зневажає!</verse>
    <verse label="Ps 15:4">Обридливий погорджений в очах його, і він богобійних шанує, присягає, для себе хоча б і на зло, і дотримує;</verse>
    <verse label="Ps 15:5">не дає свого срібла на лихву, і не бере на невинного підкупу. Хто чинить таке, ніколи той не захитається!</verse>
    <verse label="Ps 16:1">Золота пісня Давадова. Хорони мене, Боже, я бо до Тебе вдаюся!</verse>
    <verse label="Ps 16:2">Я сказав Господеві: Ти Бог мій, добро моє тільки в Тобі!</verse>
    <verse label="Ps 16:3">До святих, які на землі, що шляхетні вони, до них все жадання моє!</verse>
    <verse label="Ps 16:4">Нехай множаться смутки для тих, хто набув собі інших богів, я не буду приносить їм ливної жертви із крови, і їхніх імен не носитиму в устах своїх!</verse>
    <verse label="Ps 16:5">Господь то частина спадку мого та чаші моєї, Ти долю мою підпираєш!</verse>
    <verse label="Ps 16:6">Частки припали для мене в хороших місцях, і гарна для мене спадщина моя!</verse>
    <verse label="Ps 16:7">Благословляю я Господа, що радить мені, навіть ночами навчають мене мої нирки.</verse>
    <verse label="Ps 16:8">Уявляю я Господа перед собою постійно, бо Він по правиці моїй, й я не буду захитаний!</verse>
    <verse label="Ps 16:9">Через те моє серце радіє та дух веселиться, і тіло моє спочиває безпечно!</verse>
    <verse label="Ps 16:10">Бо Ти не опустиш моєї душі до шеолу, не попустиш Своєму святому побачити тління!</verse>
    <verse label="Ps 16:11">Дорогу життя Ти покажеш мені: радість велика з Тобою, завжди блаженство в правиці Твоїй!</verse>
    <verse label="Ps 17:1">Молитва Давидова. Вислухай, Господи, правду мою, послухай благання моє! Почуй молитву мою із уст необлудних!</verse>
    <verse label="Ps 17:2">Від Твого лиця нехай вирок мій вийде, а очі Твої нехай бачать мою правоту!</verse>
    <verse label="Ps 17:3">Ти випробував моє серце, навістив уночі, перетопив Ти мене, й не знайшов чогось злого. і роздумував я, щоб лихе з моїх уст не виходило,</verse>
    <verse label="Ps 17:4">а в людських ділах, за словом уст Твоїх, я стерігся доріг гнобителя.</verse>
    <verse label="Ps 17:5">Зміцняй стопи мої на дорогах Твоїх, щоб кроки мої не хиталися!</verse>
    <verse label="Ps 17:6">Я кличу до Тебе, бо відповіси мені, Боже, нахили Своє ухо до мене, вислухай мову мою,</verse>
    <verse label="Ps 17:7">покажи дивну милість Свою, Спасителю тих, хто вдається до Тебе від заколотників проти правиці Твоєї.</verse>
    <verse label="Ps 17:8">Хорони Ти мене, як зіницю Свою, дочку ока, у тіні Своїх крил заховай Ти мене</verse>
    <verse label="Ps 17:9">від безбожних, що гублять мене, смертельні мої вороги оточили мене!</verse>
    <verse label="Ps 17:10">Товщем замкнули вони своє серце, уста їхні говорять бундючно.</verse>
    <verse label="Ps 17:11">Вороги оточили тепер наші кроки, наставили очі свої, щоб мене повалити на землю...</verse>
    <verse label="Ps 17:12">із них кожен подібний до лева, що шарпати прагне, й як левчук, що сидить в укритті...</verse>
    <verse label="Ps 17:13">Устань же, о Господи, його попередь, кинь його на коліна! Мечем Своїм душу мою збережи від безбожного,</verse>
    <verse label="Ps 17:14">від людей рукою Своєю, Господи, від людей цього світу, що частка їхня в цьому житті, що Ти скарбом Своїм наповняєш їхнє черево! Ситі їхні сини, останок же свій для дітей вони лишать.</verse>
    <verse label="Ps 17:15">А я в правді побачу обличчя Твоє, і, збудившись, насичусь Твоєю подобою!</verse>
    <verse label="Ps 18:1">Для дириґента хору. Раба Господнього Давида, коли він промовив до Господа слова цієї пісні того дня, як Господь урятував його з руки всіх його ворогів та від руки Саула, (18-2) то він проказав: Полюблю Тебе, Господи, сило моя,</verse>
    <verse label="Ps 18:2">(18-3) Господь моя скеля й твердиня моя, і Він мій Спаситель! Мій Бог моя скеля, сховаюсь я в ній, Він щит мій, і ріг Він спасіння мого, Він башта моя!</verse>
    <verse label="Ps 18:3">(18-4) Я кличу: Преславний Господь, і я визволений від своїх ворогів!</verse>
    <verse label="Ps 18:4">(18-5) Тенета смертельні мене оточили, і потоки велійяала лякають мене!</verse>
    <verse label="Ps 18:5">(18-6) Тенета шеолу мене оточили, і пастки смертельні мене попередили.</verse>
    <verse label="Ps 18:6">(18-7) В тісноті своїй кличу до Господа, і до Бога свого я взиваю, Він почує мій голос із храму Свого, і доходить мій зойк до лиця Його в уші Йому!</verse>
    <verse label="Ps 18:7">(18-8) Захиталась земля й затремтіла, і затряслись і хитались підвалини гір, бо Він запалився від гніву:</verse>
    <verse label="Ps 18:8">(18-9) із ніздер Його бухнув дим, з Його ж уст пожирущий огонь, і жар запалився від Нього!</verse>
    <verse label="Ps 18:9">(18-10) Він небо простяг і спустився, а хмара густа під ногами Його.</verse>
    <verse label="Ps 18:10">(18-11) Усівся Він на херувима й летів, і на вітрових крилах понісся...</verse>
    <verse label="Ps 18:11">(18-12) Поклав темряву Він як заслону Свою, довкілля Його то темрява вод, а мешкання Його густі хмари!</verse>
    <verse label="Ps 18:12">(18-13) Від блиску, що був перед Ним, град і жар огняний пройшли хмари Його...</verse>
    <verse label="Ps 18:13">(18-14) і Господь загримів у небесах, і Всевишній Свій голос подав, град і жар огняний!</verse>
    <verse label="Ps 18:14">(18-15) Він послав Свої стріли, та їх розпорошив, і стрілив Він блискавками, та їх побентежив.</verse>
    <verse label="Ps 18:15">(18-16) Показалися річища водні, і відкрились основи вселенної, від сваріння Твого, о Господи, від подиху вітру із ніздер Твоїх...</verse>
    <verse label="Ps 18:16">(18-17) Він простяг з висоти Свою руку, узяв Він мене, витяг мене з вод великих,</verse>
    <verse label="Ps 18:17">(18-18) він мене врятував від мого потужного ворога, і від моїх ненависників, бо сильніші від мене вони!</verse>
    <verse label="Ps 18:18">(18-19) Напали на мене вони в день нещастя мого, та Господь був моїм опертям,</verse>
    <verse label="Ps 18:19">(18-20) і на місце розлоге Він вивів мене, Він мене врятував, бо вподобав мене!</verse>
    <verse label="Ps 18:20">(18-21) Нехай Господь зробить мені за моєю справедливістю, хай заплатить мені згідно з чистістю рук моїх,</verse>
    <verse label="Ps 18:21">(18-22) бо беріг я дороги Господні, і від Бога свого я не відступив,</verse>
    <verse label="Ps 18:22">(18-23) бо всі Його присуди передо мною, і не відкидав я від себе Його постанов!</verse>
    <verse label="Ps 18:23">(18-24) і був я із Ним непорочний, і стерігся своєї провини,</verse>
    <verse label="Ps 18:24">(18-25) і Господь заплатив був мені за моєю справедливістю, згідно з чистістю рук моїх перед очима Його.</verse>
    <verse label="Ps 18:25">(18-26) із справедливим поводишся Ти справедливо, із чесним по-чесному,</verse>
    <verse label="Ps 18:26">(18-27) із чистим поводишся чисто, а з лукавим за лукавством його,</verse>
    <verse label="Ps 18:27">(18-28) бо народ із біди Ти спасаєш, а очі зухвалі принижуєш,</verse>
    <verse label="Ps 18:28">(18-29) бо Ти світиш мого світильника, Господь Бог мій, освітлює Він мою темряву!</verse>
    <verse label="Ps 18:29">(18-30) Бо з Тобою поб'ю я ворожого відділа, і з Богом своїм проберусь через мур.</verse>
    <verse label="Ps 18:30">(18-31) Бог непорочна дорога Його, слово Господнє очищене, щит Він для всіх, хто вдається до Нього!</verse>
    <verse label="Ps 18:31">(18-32) Бо хто Бог, окрім Господа? і хто скеля, крім нашого Бога?</verse>
    <verse label="Ps 18:32">(18-33) Цей Бог мене силою оперезав, і дорогу мою учинив непорочною,</verse>
    <verse label="Ps 18:33">(18-34) Він зробив мої ноги, мов у лані, і ставить мене на висотах моїх,</verse>
    <verse label="Ps 18:34">(18-35) мої руки навчає до бою, і на рамена мої лука мідяного напинає.</verse>
    <verse label="Ps 18:35">(18-36) і дав Ти мені щит спасіння Свого, а правиця Твоя підпирає мене, і чинить великим мене Твоя поміч.</verse>
    <verse label="Ps 18:36">(18-37) Ти чиниш широким мій крок підо мною, і стопи мої не спіткнуться.</verse>
    <verse label="Ps 18:37">(18-38) Женуся я за ворогами своїми, і їх дожену, і не вернуся, аж поки не винищу їх,</verse>
    <verse label="Ps 18:38">(18-39) я їх потрощу, й вони встати не зможуть, повпадають під ноги мої!</verse>
    <verse label="Ps 18:39">(18-40) Ти ж для бою мене підперізуєш силою, валиш під мене моїх ворохобників.</verse>
    <verse label="Ps 18:40">(18-41) Повернув Ти до мене плечима моїх ворогів, і понищу ненависників я своїх!</verse>
    <verse label="Ps 18:41">(18-42) Кричали вони, та немає спасителя, взивали до Господа, і не відповів їм.</verse>
    <verse label="Ps 18:42">(18-43) і я їх зітру, як той порох на вітрі, як болото на вулицях, їх потопчу!</verse>
    <verse label="Ps 18:43">(18-44) Ти від бунту народу мене бережеш, Ти робиш мене головою племенам, мені будуть служити народи, яких я не знав!</verse>
    <verse label="Ps 18:44">(18-45) На вістку про мене слухняні мені, до мене чужинці підлещуються,</verse>
    <verse label="Ps 18:45">(18-46) в'януть чужинці і тремтять у твердинях своїх...</verse>
    <verse label="Ps 18:46">(18-47) Живий Господь, і благословенна будь, скеле моя, і нехай Бог спасіння мойого звеличиться,</verse>
    <verse label="Ps 18:47">(18-48) Бог, що помсти за мене дає, і що народи під мене підбив,</verse>
    <verse label="Ps 18:48">(18-49) що рятує мене від моїх ворогів, Ти звеличив мене над повстанців на мене, спасаєш мене від насильника!</verse>
    <verse label="Ps 18:49">(18-50) Тому то хвалю Тебе, Господи, серед народів, і Йменню Твоєму співаю!</verse>
    <verse label="Ps 18:50">(18-51) Ти Своєму цареві спасіння побільшуєш, і милість вчиняєш Своєму помазанцеві Давиду й насінню його аж навіки.</verse>
    <verse label="Ps 19:1">Для дириґетна хору. Псалом Давидів. (19-2) Небо звіщає про Божую славу, а про чин Його рук розказує небозвід.</verse>
    <verse label="Ps 19:2">(19-3) Оповіщує день дневі слово, а ніч ночі показує думку,</verse>
    <verse label="Ps 19:3">(19-4) без мови й без слів, не чутний їхній голос,</verse>
    <verse label="Ps 19:4">(19-5) та по цілій землі пішов відголос їхній, і до краю вселенної їхні слова! Для сонця намета поставив у них,</verse>
    <verse label="Ps 19:5">(19-6) а воно, немов той молодий, що виходить із-під балдахину свого, воно тішиться, мов той герой, щоб пробігти дорогу!</verse>
    <verse label="Ps 19:6">(19-7) Вихід його з краю неба, а обіг його аж на кінці його, і від спеки його ніщо не заховається.</verse>
    <verse label="Ps 19:7">(19-8) Господній Закон досконалий, він зміцнює душу. Свідчення Господа певне, воно недосвідченого умудряє.</verse>
    <verse label="Ps 19:8">(19-9) Справедливі Господні накази, бо серце вони звеселяють. Заповідь Господа чиста, вона очі просвітлює.</verse>
    <verse label="Ps 19:9">(19-10) Страх Господа чистий, він навіки стоїть. Присуди Господа правда, вони справедливі всі разом,</verse>
    <verse label="Ps 19:10">(19-11) дорожчі вони понад золото і понад безліч щирого золота, і солодші за мед і за сік щільниковий,</verse>
    <verse label="Ps 19:11">(19-12) і раб Твій у них бережкий, а в дотриманні їх нагорода велика.</verse>
    <verse label="Ps 19:12">(19-13) А помилки хто зрозуміє? Від таємних очисть Ти мене,</verse>
    <verse label="Ps 19:13">(19-14) і від свавільців Свого раба заховай, нехай не панують вони надо мною, тоді непорочним я буду, і від провини великої буду очищений.</verse>
    <verse label="Ps 19:14">(19-15) Нехай будуть із волі Твоєї слова моїх уст, а думки мого серця перед лицем Твоїм, Господи, скеле моя й мій Спасителю!</verse>
    <verse label="Ps 20:1">Для дириґетна хору. Псалом Давидів. (20-2) В день недолі озветься до тебе Господь, ім'я Бога Якового зробить сильним тебе!</verse>
    <verse label="Ps 20:2">(20-3) Він пошле тобі поміч із святині, і з Сіону тебе підіпре!</verse>
    <verse label="Ps 20:3">(20-4) Усі жертви твої пам'ятати Він буде, і буде вважати твоє цілопалення ситим. Села.</verse>
    <verse label="Ps 20:4">(20-5) Він дасть тобі, як твоє серце бажає, і виповнить цілий твій задум!</verse>
    <verse label="Ps 20:5">(20-6) Ми будем радіти спасінням Твоїм, і підіймемо прапор в ім'я Бога нашого, нехай Господь виконає всі прохання твої!</verse>
    <verse label="Ps 20:6">(20-7) Тепер я пізнав, що спасає Господь помазанця Свого, дає йому відповідь з неба святого Свого могутніми чинами помічної правиці Своєї.</verse>
    <verse label="Ps 20:7">(20-8) Одні колесницями хваляться, а інші кіньми, а ми будем хвалитись ім'ям Господа, нашого Бога:</verse>
    <verse label="Ps 20:8">(20-9) вони похилились і впали, а ми стоїмо та ростемо на силах!</verse>
    <verse label="Ps 20:9">(20-10) Господи, спаси! Хай озветься нам Цар у день нашого кликання!</verse>
    <verse label="Ps 21:1">Для дириґетна хору. Псалом Давидів. (21-2) Господи, силою Твоєю веселиться цар, і спасінням Твоїм як він сильно радіє!</verse>
    <verse label="Ps 21:2">(21-3) Ти йому дав бажання серця його, і прохання уст його не відмовив. Села.</verse>
    <verse label="Ps 21:3">(21-4) Бо Ти його випередив благословеннями добра, на голову йому поклав корону зо щирого золота.</verse>
    <verse label="Ps 21:4">(21-5) Життя він у Тебе просив, і дав Ти йому довголіття на вічні віки!</verse>
    <verse label="Ps 21:5">(21-6) Слава велика його при Твоїй допомозі, хвалу та величність кладеш Ти на нього,</verse>
    <verse label="Ps 21:6">(21-7) бо Ти вчиниш його благословенням вічним, звеселиш його радістю, як буде він разом з Тобою!</verse>
    <verse label="Ps 21:7">(21-8) Цар має надію на Господа, у ласці Всевишнього не захитається він.</verse>
    <verse label="Ps 21:8">(21-9) Знайде рука Твоя всіх ворогів Твоїх, знайде правиця Твоя Твоїх ненависників.</verse>
    <verse label="Ps 21:9">(21-10) На час гніву Свого Ти їх учиниш огненною піччю, Господь гнівом Своїм їх понищить, і огонь пожере їх.</verse>
    <verse label="Ps 21:10">(21-11) Ти вигубиш плід їхній із землі, а їхнє насіння з-поміж синів людських.</verse>
    <verse label="Ps 21:11">(21-12) Бо нещастя на Тебе вони простягли, замишляли злу думку, якої здійснити не зможуть,</verse>
    <verse label="Ps 21:12">(21-13) бо Ти їх обернеш плечима до нас, на тятивах Своїх міцно стріли поставиш на них.</verse>
    <verse label="Ps 21:13">(21-14) Піднесися ж, о Господи, в силі Своїй, а ми будем співати й хвалити могутність Твою!</verse>
    <verse label="Ps 22:1">Для дириґетна хору. На спів: „Ланя зорі досвітньої". Псалом Давидів. (22-2) Боже мій, Боже мій, нащо мене Ти покинув? Далекі слова мого зойку від спасіння мого!...</verse>
    <verse label="Ps 22:2">(22-3) Мій Боже, взиваю я вдень, та Ти не озвешся, і кличу вночі, і спокою немає мені!</verse>
    <verse label="Ps 22:3">(22-4) Та Ти Святий, пробуваєш на хвалах ізраїлевих!</verse>
    <verse label="Ps 22:4">(22-5) На Тебе надіялись наші батьки, надіялися і Ти визволив їх.</verse>
    <verse label="Ps 22:5">(22-6) До Тебе взивали вони і спасені були, на Тебе надіялися і не посоромились.</verse>
    <verse label="Ps 22:6">(22-7) А я червяк, а не чоловік, посміховище людське й погорда в народі.</verse>
    <verse label="Ps 22:7">(22-8) Всі, хто бачить мене, насміхаються з мене, розкривають роти, головою хитають!</verse>
    <verse label="Ps 22:8">(22-9) Покладався на Господа він, хай же рятує його, нехай Той його визволить, він бо Його уподобав!</verse>
    <verse label="Ps 22:9">(22-10) Бо з утроби Ти вивів мене, Ти безпечним мене учинив був на персах матері моєї!</verse>
    <verse label="Ps 22:10">(22-11) На Тебе з утроби я зданий, від утроби матері моєї Ти мій Бог!</verse>
    <verse label="Ps 22:11">(22-12) Не віддаляйся від мене, бо горе близьке, бо нема мені помічника!</verse>
    <verse label="Ps 22:12">(22-13) Багато биків оточили мене, башанські бугаї обступили мене,</verse>
    <verse label="Ps 22:13">(22-14) на мене розкрили вони свої пащі, як лев, що шматує й ричить!</verse>
    <verse label="Ps 22:14">(22-15) Я розлитий, немов та вода, і всі кості мої поділились, стало серце моє, немов віск, розтопилось в моєму нутрі.</verse>
    <verse label="Ps 22:15">(22-16) Висохла сила моя, як лушпиння, і прилип мій язик до мого піднебіння, і в порох смертельний поклав Ти мене.</verse>
    <verse label="Ps 22:16">(22-17) Бо пси оточили мене... обліг мене натовп злочинців, прокололи вони мої руки та ноги мої...</verse>
    <verse label="Ps 22:17">(22-18) Я висох, рахую всі кості свої, а вони придивляються й бачать нещастя в мені!</verse>
    <verse label="Ps 22:18">(22-19) Вони ділять для себе одежу мою, а про шату мою жеребка вони кидають...</verse>
    <verse label="Ps 22:19">(22-20) А Ти, Господи, не віддаляйся, Допомого моя, поспіши ж мені на оборону!</verse>
    <verse label="Ps 22:20">(22-21) Від меча збережи мою душу, одиначку мою з руки пса!</verse>
    <verse label="Ps 22:21">(22-22) Спаси мене від пащі лев'ячої, а вбогу мою від рогів буйволів.</verse>
    <verse label="Ps 22:22">(22-23) Я звіщатиму Ймення Твоє своїм браттям, буду хвалити Тебе серед збору!</verse>
    <verse label="Ps 22:23">(22-24) Хто боїться Господа, прославляйте Його, увесь Яковів роде шануйте Його, страхайтесь Його, все насіння ізраїлеве,</verse>
    <verse label="Ps 22:24">(22-25) бо Він не погордував і не зневажив страждання убогого, і від нього обличчя Свого не сховав, а почув, як він кликав до Нього!</verse>
    <verse label="Ps 22:25">(22-26) Від Тебе повстане хвала моя в зборі великім, принесу свої жертви в присутності тих, хто боїться Його,</verse>
    <verse label="Ps 22:26">(22-27) будуть їсти покірні і ситими стануть, хвалитимуть Господа ті, хто шукає Його, буде жить серце ваше навіки!</verse>
    <verse label="Ps 22:27">(22-28) Усі кінці землі спам'ятають, і до Господа вернуться, і вклоняться перед обличчям Його всі племена народів,</verse>
    <verse label="Ps 22:28">(22-29) бо царство Господнє, і Він Пан над народами!</verse>
    <verse label="Ps 22:29">(22-30) Будуть їсти й поклоняться всі багачі на землі, перед обличчям Його на коліна попадають всі, хто до пороху сходить і не може себе оживити!</verse>
    <verse label="Ps 22:30">(22-31) Буде потомство служити Йому, й залічене буде навіки у Господа.</verse>
    <verse label="Ps 22:31">(22-32) Прийдуть і будуть звіщать Його правду народові, який буде народжений, що Він це вчинив!</verse>
    <verse label="Ps 23:1">Псалом Давидів. Господь то мій Пастир, тому в недостатку не буду,</verse>
    <verse label="Ps 23:2">на пасовиськах зелених оселить мене, на тихую воду мене запровадить!</verse>
    <verse label="Ps 23:3">Він душу мою відживляє, провадить мене ради Ймення Свого по стежках справедливости.</verse>
    <verse label="Ps 23:4">Коли я піду хоча б навіть долиною смертної темряви, то не буду боятися злого, бо Ти при мені, Твоє жезло й Твій посох вони мене втішать!</verse>
    <verse label="Ps 23:5">Ти передо мною трапезу зготовив при моїх ворогах, мою голову Ти намастив був оливою, моя чаша то надмір пиття!</verse>
    <verse label="Ps 23:6">Тільки добро й милосердя мене супроводити будуть по всі дні мого життя, а я пробуватиму в домі Господньому довгі часи!</verse>
    <verse label="Ps 24:1">Псалом Давидів. Господня земля, і все, що на ній, вселенна й мешканці її,</verse>
    <verse label="Ps 24:2">бо заклав Він її на морях, і на річках її встановив.</verse>
    <verse label="Ps 24:3">Хто зійде на гору Господню, і хто буде стояти на місці святому Його?</verse>
    <verse label="Ps 24:4">У кого чисті руки та щиреє серце, і хто не нахиляв на марноту своєї душі, і хто не присягав на обману,</verse>
    <verse label="Ps 24:5">нехай носить він благословення від Господа, а праведність від Бога спасіння свого!</verse>
    <verse label="Ps 24:6">Таке покоління усіх, хто шукає Його, хто прагне обличчя Твого, Боже Яковів! Села.</verse>
    <verse label="Ps 24:7">Піднесіте верхи свої, брами, і будьте відчинені, входи відвічні, і ввійде Цар слави!</verse>
    <verse label="Ps 24:8">Хто ж то Цар слави? Господь сильний й могутній, Господь, що потужний в бою!</verse>
    <verse label="Ps 24:9">Піднесіте верхи свої, брами, і піднесіте, входи відвічні, і ввійде Цар слави!</verse>
    <verse label="Ps 24:10">Хто ж то Він, той Цар слави? Господь Саваот Він Цар слави! Села.</verse>
    <verse label="Ps 25:1">Давидів. До Тебе підношу я, Господи, душу свою,</verse>
    <verse label="Ps 25:2">Боже мій, я на Тебе надіюсь, нехай же я не засоромлюсь, нехай не радіють мої вороги ради мене!</verse>
    <verse label="Ps 25:3">Не будуть також посоромлені всі, хто на Тебе надіється, та нехай посоромляться ті, хто на Тебе встає надаремно!</verse>
    <verse label="Ps 25:4">Дороги Твої дай пізнати мені, Господи, стежками Своїми мене попровадь,</verse>
    <verse label="Ps 25:5">провадь мене в правді Своїй і навчи Ти мене, бо Ти Бог спасіння мого, кожен день я на Тебе надіюсь!</verse>
    <verse label="Ps 25:6">Пам'ятай милосердя Своє, о мій Господи, і ласки Свої, бо відвічні вони!</verse>
    <verse label="Ps 25:7">Гріхи молодечого віку мого та провини мої не пригадуй, пам'ятай мене, Господи, в ласці Своїй через добрість Свою!</verse>
    <verse label="Ps 25:8">Господь добрий та праведний, тому грішних навчає в дорозі,</verse>
    <verse label="Ps 25:9">Він провадить покірних у правді, і лагідних навчає дороги Своєї!</verse>
    <verse label="Ps 25:10">Всі Господні стежки милосердя та правда для тих, хто Його заповіта й свідоцтва додержує.</verse>
    <verse label="Ps 25:11">Ради Ймення Свого, о Господи, прости мені прогріх, великий бо він!</verse>
    <verse label="Ps 25:12">Хто той чоловік, що боїться він Господа? Він наставить його на дорогу, котру має вибрати:</verse>
    <verse label="Ps 25:13">душа його житиме в щасті, і насіння його вспадку землю!</verse>
    <verse label="Ps 25:14">Приязнь Господня до тих, хто боїться Його, і Свій заповіт Він звістить їм.</verse>
    <verse label="Ps 25:15">Мої очі постійно до Господа, бо Він з пастки витягує ноги мої.</verse>
    <verse label="Ps 25:16">Обернися до мене й помилуй мене, я ж бо самітний та бідний!</verse>
    <verse label="Ps 25:17">Муки серця мого поширились, визволь мене з моїх утисків!</verse>
    <verse label="Ps 25:18">Подивися на горе моє та на муку мою, і прости всі гріхи мої!</verse>
    <verse label="Ps 25:19">Подивись на моїх ворогів, як їх стало багато, вони лютою ненавистю ненавидять мене!...</verse>
    <verse label="Ps 25:20">Пильнуй же моєї душі та мене хорони, щоб не бути мені засоромленим, бо надіюсь на Тебе!</verse>
    <verse label="Ps 25:21">Невинність та правда нехай оточають мене, бо надіюсь на Тебе!</verse>
    <verse label="Ps 25:22">Визволи, Боже, ізраїля від усіх його утисків!</verse>
    <verse label="Ps 26:1">Давидів. Суди мене, Господи, бо ходив я в своїй непорочності, і надіявсь на Господа, тому не спіткнуся!</verse>
    <verse label="Ps 26:2">Перевір мене, Господи, і випробуй мене, перетопи мої нирки та серце моє,</verse>
    <verse label="Ps 26:3">бо перед очима моїми Твоє милосердя, і в правді Твоїй я ходив.</verse>
    <verse label="Ps 26:4">Не сидів я з людьми неправдивими, і не буду ходити з лукавими,</verse>
    <verse label="Ps 26:5">я громаду злочинців зненавидів, і з грішниками я сидіти не буду.</verse>
    <verse label="Ps 26:6">Умию в невинності руки свої, й обійду Твого, Господи, жертівника,</verse>
    <verse label="Ps 26:7">щоб хвалу Тобі голосно виголосити, та звістити про всі чуда Твої.</verse>
    <verse label="Ps 26:8">Господи, полюбив я оселю дому Твого, і місце перебування слави Твоєї.</verse>
    <verse label="Ps 26:9">Не губи Ти моєї душі з нечестивими, та мого життя з кровожерами,</verse>
    <verse label="Ps 26:10">що в руках їх злодійство, що їхня правиця наповнена підкупом.</verse>
    <verse label="Ps 26:11">А я буду ходити в своїй непорочності, визволь мене та помилуй мене!</verse>
    <verse label="Ps 26:12">Нога моя стала на рівному місці, на зборах я благословлятиму Господа!</verse>
    <verse label="Ps 27:1">Давидів. Господь моє світло й спасіння моє, кого буду боятись? Господь то твердиня мого життя, кого буду лякатись?</verse>
    <verse label="Ps 27:2">Коли будуть зближатись до мене злочинці, щоб жерти їм тіло моє, мої напасники та мої вороги, вони спотикнуться й попадають!...</verse>
    <verse label="Ps 27:3">коли проти мене розложиться табір, то серце моє не злякається, коли проти мене повстане війна, я надіятись буду на те, на поміч Його!</verse>
    <verse label="Ps 27:4">Одного прошу я від Господа, буду жадати того, щоб я міг пробувати в Господньому домі по всі дні свого життя, щоб я міг оглядати Господню приємність і в храмі Його пробувати!</verse>
    <verse label="Ps 27:5">бо Він заховає мене дня нещастя в Своїй скинії, сховає мене потаємно в Своєму наметі, на скелю мене проведе!</verse>
    <verse label="Ps 27:6">А тепер піднесеться моя голова понад ворогами моїми навколо мене, і я в Його скинії буду приносити жертви при відзвуках сурм, і я буду співати та грати Господеві!</verse>
    <verse label="Ps 27:7">Почуй, Господи, голос мій, коли кличу, і помилуй мене, і озвися до мене!</verse>
    <verse label="Ps 27:8">За Тебе промовило серце моє: Шукайте Мого лиця! тому, Господи, буду шукати обличчя Твого:</verse>
    <verse label="Ps 27:9">не ховай же від мене обличчя Свого, у гніві Свого раба не відкинь! Ти був мені поміч, не кидай мене, і не лишай мене, Боже спасіння мого,</verse>
    <verse label="Ps 27:10">бо мій батько та мати моя мене кинули, та Господь прийме мене!</verse>
    <verse label="Ps 27:11">Дорогу Свою покажи мені, Господи, і провадь мене стежкою рівною, ради моїх ворогів!</verse>
    <verse label="Ps 27:12">Не видай мене на сваволю моїх ворогів, бо повстали на мене ті свідки облудні та неправдомовці,</verse>
    <verse label="Ps 27:13">немов би не вірував я, що в країні життя я побачу Господнє добро!</verse>
    <verse label="Ps 27:14">Надійся на Господа, будь сильний, і хай буде міцне твоє серце, і надійся на Господа!</verse>
    <verse label="Ps 28:1">Давидів. До Тебе я кличу, о Господи скеле моя, не будь же безмовним до мене, бо коли Ти замовкнеш до мене, я стану подібний до тих, що сходять до гробу...</verse>
    <verse label="Ps 28:2">Почуй голос благання мого, як я кличу до Тебе, коли руки свої я підношу до храму святого Твого!</verse>
    <verse label="Ps 28:3">Не хапай мене з грішними й тими, хто чинить безправство, хто плете своїм ближнім про мир, але зло в їхнім серці!</verse>
    <verse label="Ps 28:4">Віддай їм за їхнім учинком, і за злом їхніх учинків, згідно з ділом їхніх рук Ти їм дай, верни їм заслужене ними,</verse>
    <verse label="Ps 28:5">бо вони не вдивляються в чинність Господню й діла Його рук, нехай їх поруйнує, й нехай не будує Він їх!</verse>
    <verse label="Ps 28:6">Благословенний Господь, бо Він почув голос благання мого!</verse>
    <verse label="Ps 28:7">Господь моя сила та щит мій, на нього надіялось серце моє, й Він мені допоміг, і втішилося моє серце, і співом своїм я прославлю Його!</verse>
    <verse label="Ps 28:8">Господь сила народу Свого, і захист спасіння Свого помазанця!</verse>
    <verse label="Ps 28:9">Спаси Свій народ, і поблагослови спадщину Свою, і спаси їх, і піднось їх навіки!</verse>
    <verse label="Ps 29:1">Псалом Давидів. Дайте Господу, Божі сини, дайте Господу славу та силу!</verse>
    <verse label="Ps 29:2">Дайте Господу славу імення Його, у препишній святині впадіть перед Господом!</verse>
    <verse label="Ps 29:3">Голос Господній над водами, Бог слави гримить, Господь над великими водами!</verse>
    <verse label="Ps 29:4">Голос Господній із силою, голос Господній з величністю.</verse>
    <verse label="Ps 29:5">Голос Господній ламає кедрини, голос Господній торощить кедрини ливанські.</verse>
    <verse label="Ps 29:6">Він примусить скакати Ливан як теля, та Сиріон, мов молоду антилопу.</verse>
    <verse label="Ps 29:7">Голос Господній викрешує полум'я огняне,</verse>
    <verse label="Ps 29:8">голос Господній пустиню тремтіти примушує, Господь чинить пустелю Кадеша тремтячою.</verse>
    <verse label="Ps 29:9">Голос Господній примушує лані тремтіти, й ліси обнажає, а в храмі Його все належне Йому виголошує: Слава!</verse>
    <verse label="Ps 29:10">Господь пробував в час потопу, і буде Господь пробувати повік віку Царем!</verse>
    <verse label="Ps 29:11">Господь подасть силу народу Своєму, Господь поблагословить миром народ Свій!</verse>
    <verse label="Ps 30:1">Псалом Давидів. Пісня освячення дому. (30-2) Буду тебе величати, о Господи, бо Ти з глибини мене витяг, і не потішив моїх ворогів ради мене!</verse>
    <verse label="Ps 30:2">(30-3) Господи, Боже мій, я кликав до Тебе, і мене вздоровив Ти.</verse>
    <verse label="Ps 30:3">(30-4) Господи, вивів Ти душу мою із шеолу, Ти мене оживив, щоб в могилу не сходити мені!</verse>
    <verse label="Ps 30:4">(30-5) Співайте Господеві, святії Його, й славте пам'ять святині Його!</verse>
    <verse label="Ps 30:5">(30-6) Бо хвилю триває Він у гніві Своїм, все життя в Своїй ласці: буває увечорі плач, а радість на ранок!</verse>
    <verse label="Ps 30:6">(30-7) А я говорив був у мирі своєму: Я не захитаюсь навіки!</verse>
    <verse label="Ps 30:7">(30-8) Господи, в ласці Своїй Ти поставив мене на горі моїх сил. Як лице Своє Ти заховав, то збентежився я.</verse>
    <verse label="Ps 30:8">(30-9) До Тебе я кличу, о Господи, і благаю я Господа:</verse>
    <verse label="Ps 30:9">(30-10) Яка користь із крови моєї, коли я до гробу зійду? Чи хвалити Тебе буде порох? Чи він виявить правду Твою?</verse>
    <verse label="Ps 30:10">(30-11) Почуй, Господи, і помилуй мене, Господи, будь мені помічником!</verse>
    <verse label="Ps 30:11">(30-12) Ти перемінив мені плач мій на радість, жалобу мою розв'язав, і підперезав мене радістю,</verse>
    <verse label="Ps 30:12">(30-13) щоб славу співала людина Тобі й не замовкла! Господи, Боже мій, повік славити буду Тебе!</verse>
    <verse label="Ps 31:1">Для дириґетна хору. Псалом Давидів. (31-2) На Тебе надіюсь я, Господи, хай не буду повік засоромлений, визволь мене в Своїй правді!</verse>
    <verse label="Ps 31:2">(31-3) Нахили Своє ухо до мене, скоро мене порятуй, стань для мене могутньою скелею, домом твердині, щоб спас Ти мене!</verse>
    <verse label="Ps 31:3">(31-4) Бо ти скеля моя та твердиня моя, і ради Ймення Свого Ти будеш провадити мене й керувати мене!</verse>
    <verse label="Ps 31:4">(31-5) Ти витягнеш з пастки мене, що на мене таємно поставили, бо Ти сила моя!</verse>
    <verse label="Ps 31:5">(31-6) У руку Твою доручаю я духа свого, і Ти мене визволиш, Господи, Боже правди!</verse>
    <verse label="Ps 31:6">(31-7) Я зненавидив всіх, хто шанує бовванів марних, я ж надіюсь на Господа.</verse>
    <verse label="Ps 31:7">(31-8) Я буду радіти та тішитися в Твоїй милості, що побачив Ти горе моє, що приглянувся Ти до скорботи моєї душі,</verse>
    <verse label="Ps 31:8">(31-9) і мене не віддав в руку ворога, на місці розлогім поставив Ти ноги мої!</verse>
    <verse label="Ps 31:9">(31-10) Помилуй мене, Господи, бо тісно мені, від горя вже виснажилось моє око, душа моя й нутро моє,</verse>
    <verse label="Ps 31:10">(31-11) бо скінчилось життя моє в смутку, а роки мої у квилінні, моя сила спіткнулася через мій гріх, і виснажились мої кості!</verse>
    <verse label="Ps 31:11">(31-12) Я в усіх ворогів своїх став посміховищем, надто сусідам своїм, і страхіттям знайомим моїм, хто бачить надворі мене утікають від мене!</verse>
    <verse label="Ps 31:12">(31-13) Я забутий у серці, немов той небіжчик, став я немов та розбита посудина...</verse>
    <verse label="Ps 31:13">(31-14) Бо чую багато шептання, страхання навколо, як змовляються разом на мене, вони замишляють забрати мою душу,</verse>
    <verse label="Ps 31:14">(31-15) а я покладаю надію на Тебе, о Господи, я кажу: Ти мій Бог!</verse>
    <verse label="Ps 31:15">(31-16) В Твою руку кладу свою долю, Ти ж визволь мене від руки ворогів моїх і моїх переслідників!</verse>
    <verse label="Ps 31:16">(31-17) Хай засяє обличчя Твоє на Твого раба, та спаси мене в ласці Своїй,</verse>
    <verse label="Ps 31:17">(31-18) Господи, щоб не бути мені посоромленим, що кличу до Тебе! Нехай посоромлені будуть безбожні, хай замовкнуть та йдуть до шеолу,</verse>
    <verse label="Ps 31:18">(31-19) нехай заніміють облудні уста, що гидоту говорять на праведного із пихою й погордою!</verse>
    <verse label="Ps 31:19">(31-20) Яка величезна Твоя доброта, яку заховав Ти для тих, хто боїться Тебе, яку приготовив для тих, хто на Тебе надіється перед людськими синами!</verse>
    <verse label="Ps 31:20">(31-21) Ти їх у заслоні обличчя Свого заховаєш від людських тенет, Ти їх від лихих язиків у наметі сховаєш!</verse>
    <verse label="Ps 31:21">(31-22) Благословенний Господь, що вчинив мені милість чудовну Свою в оборонному місті!</verse>
    <verse label="Ps 31:22">(31-23) А я говорив у своїм побентеженні: Я відрізаний з-перед очей Твоїх! Та дійсно Ти вислухав голос благання мого, коли я до Тебе взивав...</verse>
    <verse label="Ps 31:23">(31-24) Любіть Господа, усі святії Його, стереже Господь вірних, а гордому з лишком відплачує.</verse>
    <verse label="Ps 31:24">(31-25) Будьте сильні, і хай буде міцне ваше серце, усі, хто надію покладає на Господа!</verse>
    <verse label="Ps 32:1">Давидів. Пісня навчальна. Блаженний, кому подарований злочин, кому гріх закрито,</verse>
    <verse label="Ps 32:2">блаженна людина, що Господь їй гріха не залічить, що нема в її дусі лукавства!</verse>
    <verse label="Ps 32:3">Коли я мовчав, спорохнявіли кості мої в цілоденному зойку моєму,</verse>
    <verse label="Ps 32:4">бо рука Твоя вдень та вночі надо мною тяжить, і волога моя обернулась на літню посуху! Села.</verse>
    <verse label="Ps 32:5">Я відкрив Тобі гріх свій, і не сховав був провини своєї. Я сказав був: Признаюся в проступках своїх перед Господом! і провину мого гріха Ти простив. Села.</verse>
    <verse label="Ps 32:6">Тому кожен побожний відповідного часу молитися буде до Тебе, і навіть велика навала води не досягне до нього!</verse>
    <verse label="Ps 32:7">Ти покрова моя, Ти від утиску будеш мене стерегти, Ти обгорнеш мене радістю спасіння! Села.</verse>
    <verse label="Ps 32:8">Я зроблю тебе мудрим, і буду навчати тебе у дорозі, якою ти будеш ходити, Я дам тобі раду, Моє око вважає на тебе!</verse>
    <verse label="Ps 32:9">Не будьте, як кінь, як той мул нерозумні, що їх треба приборкати оздобою їхньою вудилом і вуздечкою, як до тебе вони не зближаються.</verse>
    <verse label="Ps 32:10">Багато хворіб на безбожного, хто ж надію свою покладає на Господа того милість оточує!</verse>
    <verse label="Ps 32:11">Веселітесь у Господі, і тіштеся, праведні, і співайте із радістю, всі щиросерді!</verse>
    <verse label="Ps 33:1">Співайте із радістю, праведні в Господі, бо щирим лицює хвала!</verse>
    <verse label="Ps 33:2">Хваліть Господа гуслами, співайте Йому з десятиструнною арфою,</verse>
    <verse label="Ps 33:3">заспівайте Йому нову пісню, гарно заграйте Йому з гуком сурем,</verse>
    <verse label="Ps 33:4">бо щире Господнєє слово, і кожен чин Його вірний!</verse>
    <verse label="Ps 33:5">Правду та суд Він кохає, і Господньої милости повна земля!</verse>
    <verse label="Ps 33:6">Словом Господнім учинене небо, а подихом уст Його все його військо.</verse>
    <verse label="Ps 33:7">Воду морську збирає Він, мов би до міху, безодні складає в коморах.</verse>
    <verse label="Ps 33:8">Буде боятися Господа ціла земля, всі мешканці всесвіту будуть лякатись Його,</verse>
    <verse label="Ps 33:9">бо сказав Він і сталось, наказав і з'явилось.</verse>
    <verse label="Ps 33:10">Господь раду поганів понищить, понівечить мислі народів,</verse>
    <verse label="Ps 33:11">а задум Господній навіки стоятиме, думки Його серця на вічні віки!</verse>
    <verse label="Ps 33:12">Блаженний той люд, що Богом у нього Господь, блаженний народ, що Він вибрав його на спадок Собі!</verse>
    <verse label="Ps 33:13">Господь споглядає з небес, і бачить усіх синів людських,</verse>
    <verse label="Ps 33:14">приглядається з місця оселі Своєї до всіх, хто замешкує землю:</verse>
    <verse label="Ps 33:15">Хто створив серце кожного з них, наглядає всі їхні діла!</verse>
    <verse label="Ps 33:16">Немає царя, що його многість війська спасає, не врятується велетень великістю сили,</verse>
    <verse label="Ps 33:17">для спасіння той кінь ненадійний, і великістю сили своєї він не збереже,</verse>
    <verse label="Ps 33:18">ось око Господнє на тих, хто боїться Його, хто надію на милість Його покладає,</verse>
    <verse label="Ps 33:19">щоб рятувати життя їхнє від смерти, і щоб за час голоду їх оживляти!</verse>
    <verse label="Ps 33:20">Душа наша надію складає на Господа, Він наша поміч і щит наш,</verse>
    <verse label="Ps 33:21">бо Ним радується наше серце, бо на Ймення святеє Його ми надію кладемо!</verse>
    <verse label="Ps 33:22">Нехай Твоя милість, о Господи, буде на нас, коли покладаємо надію на Тебе!</verse>
    <verse label="Ps 34:1">Давидів, коли він удавав був причинного перед Авімелехом, що вигнав його, і той пішов. (34-2) Я благословлятиму Господа кожного часу, хвала Йому завсіди в устах моїх!</verse>
    <verse label="Ps 34:2">(34-3) Душа моя буде хвалитися Господом, хай це почують слухняні, і нехай звеселяться!</verse>
    <verse label="Ps 34:3">(34-4) Зо мною звеличуйте Господа, і підносьте ім'я Його разом!</verse>
    <verse label="Ps 34:4">(34-5) Шукав я був Господа, і Він озвався до мене, і від усіх небезпек мене визволив.</verse>
    <verse label="Ps 34:5">(34-6) Приглядайтесь до Нього й засяєте, і не посоромляться ваші обличчя!</verse>
    <verse label="Ps 34:6">(34-7) Цей убогий взивав, і Господь його вислухав, і від усіх його бід його визволив.</verse>
    <verse label="Ps 34:7">(34-8) Ангол Господній табором стає кругом тих, хто боїться його, і визволює їх.</verse>
    <verse label="Ps 34:8">(34-9) Скуштуйте й побачте, який добрий Господь, блаженна людина, що надію на Нього кладе!</verse>
    <verse label="Ps 34:9">(34-10) Бійтеся Господа, всі святії Його, бо ті, що бояться Його, недостатку не мають!</verse>
    <verse label="Ps 34:10">(34-11) Левчуки бідні й голодні, а ті, хто пошукує Господа, недостатку не чують в усьому добрі.</verse>
    <verse label="Ps 34:11">(34-12) Ходіть, діти, послухайте мене, страху Господнього я вас навчу!</verse>
    <verse label="Ps 34:12">(34-13) Хто та людина, що хоче життя, що любить дні довгі, щоб бачити добро?</verse>
    <verse label="Ps 34:13">(34-14) Свого язика бережи від лихого, а уста свої від говорення підступу.</verse>
    <verse label="Ps 34:14">(34-15) Відступися від злого і добре чини, миру шукай і женися за ним!</verse>
    <verse label="Ps 34:15">(34-16) Очі Господні на праведних, уші ж Його на їхній зойк,</verse>
    <verse label="Ps 34:16">(34-17) Господнє лице на злочинців, щоб винищити їхню пам'ять з землі.</verse>
    <verse label="Ps 34:17">(34-18) Коли праведні кличуть, то їх чує Господь, і з усіх утисків їхніх визволює їх.</verse>
    <verse label="Ps 34:18">(34-19) Господь зламаносердим близький, і впокорених духом спасає.</verse>
    <verse label="Ps 34:19">(34-20) Багато лихого для праведного, та його визволяє Господь з них усіх:</verse>
    <verse label="Ps 34:20">(34-21) Він пильнує всі кості його, із них жодна не зламається!</verse>
    <verse label="Ps 34:21">(34-22) Зло безбожному смерть заподіє, і винними будуть усі, хто ненавидить праведного.</verse>
    <verse label="Ps 34:22">(34-23) Господь визволить душу рабів Своїх, і винні не будуть усі, хто вдається до Нього!</verse>
    <verse label="Ps 35:1">Давидів. Судися, о Господи, з тими, хто судиться зо мною воюй з тими, хто зо мною воює,</verse>
    <verse label="Ps 35:2">візьми малого й великого щита, і встань мені на допомогу!</verse>
    <verse label="Ps 35:3">Дістань списа, і дорогу замкни моїм напасникам, скажи до моєї душі: Я спасіння твоє!</verse>
    <verse label="Ps 35:4">Нехай засоромляться й будуть поганьблені ті, хто чатує на душу мою; хай відступлять назад і нехай посоромляться ті, хто лихо мені замишляє.</verse>
    <verse label="Ps 35:5">Бодай вони стали, немов та полова на вітрі, і Ангол Господній нехай їх жене;</verse>
    <verse label="Ps 35:6">нехай буде дорога їхна темна й сковзька, і Ангол Господній нехай їх жене,</verse>
    <verse label="Ps 35:7">бо вони безпричинно тенета свої розставляють на мене, яму копають безвинно на душу мою!</verse>
    <verse label="Ps 35:8">Нехай нагла загибіль, якої не знає, на нього спаде, і сітка його, яку він наставив, хай зловить його у нагле нещастя, бодай він до нього упав!</verse>
    <verse label="Ps 35:9">А душа моя в Господі буде радіти, звеселиться Його допомогою!</verse>
    <verse label="Ps 35:10">Скажуть усі мої кості: Господи, хто подібний до Тебе? Ти рятуєш убогого від сильнішого над нього, покірного та бідаря від його дерія.</verse>
    <verse label="Ps 35:11">Свідки встають неправдиві, чого я не знав питають мене,</verse>
    <verse label="Ps 35:12">віддають мені злом за добро, осирочують душу мою!</verse>
    <verse label="Ps 35:13">А я, як вони хворували були, зодягався в верету, душу свою мучив постом, молитва ж моя поверталась на лоно моє...</verse>
    <verse label="Ps 35:14">Як приятель, буцім то брат він для мене, так я ходив, ніби був я в жалобі по матері, був я засмучений, схилений...</verse>
    <verse label="Ps 35:15">А вони, як упав я, радіють та сходяться, напасники проти мене збираються, я ж не знаю про те; кричать, і не вмовкають,</verse>
    <verse label="Ps 35:16">з дармоїдами та пересмішниками скрегочуть на мене своїми зубами...</verse>
    <verse label="Ps 35:17">Господи, чи довго Ти будеш дивитись на це? Відверни мою душу від їхніх зубів, від отих левчуків одиначку мою!</verse>
    <verse label="Ps 35:18">Я буду Тебе прославляти на зборах великих, буду Тебе вихваляти в численнім народі!</verse>
    <verse label="Ps 35:19">Нехай з мене не тішаться ті, хто ворогує на мене безвинно, нехай ті не моргають очима, хто мене без причини ненавидить,</verse>
    <verse label="Ps 35:20">бо говорять вони не про мир, але на спокійних у краї облудні слова вимишляють,</verse>
    <verse label="Ps 35:21">свої уста на мене вони розкривають, говорять: Ага, ага! Наші очі це бачили!</verse>
    <verse label="Ps 35:22">Ти бачив це, Господи, не помовчи ж, Господи, не віддаляйся від мене!</verse>
    <verse label="Ps 35:23">Устань, і збудися на суд мій, Боже мій і Господи мій, на суперечку мою,</verse>
    <verse label="Ps 35:24">розсуди Ти мене до Своїй справедливості, Господи, Боже мій, і нехай через мене не тішаться,</verse>
    <verse label="Ps 35:25">нехай не говорять у серці своїм: Ага, його маємо ми, хай не кажуть вони: Ми його проковтнули...</verse>
    <verse label="Ps 35:26">Нехай посоромляться та застидаються разом, хто з мого нещастя радіє, бодай вбрались у сором та в ганьбу, хто рота свого розкриває на мене!</verse>
    <verse label="Ps 35:27">Хай співають та звеселяються ті, хто бажає мені правоти, і нехай кажуть завжди: Хай буде великий Господь, що миру бажає Своєму рабові!</verse>
    <verse label="Ps 35:28">А язик мій звіщатиме правду Твою, славу Твою кожен день!</verse>
    <verse label="Ps 36:1">Для диригенту хору. Раба Господнього Давида. (36-2) Грішне слово безбожного в серці моїм: Нема страху Божого перед очима його,</verse>
    <verse label="Ps 36:2">(36-3) бо в очах своїх він до себе підлещується, щоб буцім то гріх свій знайти, щоб зненавидіти.</verse>
    <verse label="Ps 36:3">(36-4) Слова його уст то марнота й обмана, перестав він бути мудрим, щоб чинити добро.</verse>
    <verse label="Ps 36:4">(36-5) Беззаконство задумує він на постелі своїй, стає на дорозі недобрій, не цурається злого.</verse>
    <verse label="Ps 36:5">(36-6) Господи, аж до небес милосердя Твоє, аж до хмар Твоя вірність,</verse>
    <verse label="Ps 36:6">(36-7) Твоя справедливість немов гори Божі, Твої суди безодня велика, людину й худобу спасаєш Ти, Господи!</verse>
    <verse label="Ps 36:7">(36-8) Яка дорога Твоя милість, о Боже, і ховаються людські сини в тіні Твоїх крил:</verse>
    <verse label="Ps 36:8">(36-9) вони з ситости дому Твого напоюються, і Ти їх напуваєш з потока Своїх солодощів,</verse>
    <verse label="Ps 36:9">(36-10) бо в Тебе джерело життя, в Твоїм світлі побачимо світло!</verse>
    <verse label="Ps 36:10">(36-11) Продовж Свою милість на тих, хто знає Тебе, а правду Свою на людей щиросердих!</verse>
    <verse label="Ps 36:11">(36-12) Нога пишних нехай не наступить на мене, і безбожна рука нехай не викидає мене!</verse>
    <verse label="Ps 36:12">(36-13) Попадали там беззаконники, повалено їх і встати не зможуть.</verse>
    <verse label="Ps 37:1">Давидів. Не розпалюйся гнівом своїм на злочинців, не май заздрости до беззаконних,</verse>
    <verse label="Ps 37:2">бо вони, як трава, будуть скоро покошені, і мов та зелена билина пов'януть!</verse>
    <verse label="Ps 37:3">Надійся на Господа й добре чини, землю замешкуй та правди дотримуй!</verse>
    <verse label="Ps 37:4">Хай Господь буде розкіш твоя, і Він сповнить тобі твого серця бажання!</verse>
    <verse label="Ps 37:5">На Господа здай дорогу свою, і на Нього надію клади, і Він зробить,</verse>
    <verse label="Ps 37:6">і Він випровадить, немов світло, твою справедливість, а правду твою немов південь.</verse>
    <verse label="Ps 37:7">Жди Господа мовчки й на Нього надійся, не розпалюйся гнівом на того, хто щасливою чинить дорогу свою, на людину, що виконує задуми злі.</verse>
    <verse label="Ps 37:8">Повстримайсь від гніву й покинь пересердя, не розпалюйся лютістю, щоб чинити лиш зло,</verse>
    <verse label="Ps 37:9">бо витяті будуть злочинці, а ті, хто вповає на Господа землю вспадкують!</verse>
    <verse label="Ps 37:10">А ще трохи й не буде безбожного, і будеш дивитись на місце його і не буде його,</verse>
    <verse label="Ps 37:11">а покірні вспадкують землю, і зарозкошують миром великим!</verse>
    <verse label="Ps 37:12">Лихе замишляє безбожний на праведного, і скрегоче на нього своїми зубами,</verse>
    <verse label="Ps 37:13">та Господь посміється із нього, бачить бо Він, що наближується його день!</verse>
    <verse label="Ps 37:14">Безбожні меча добувають та лука свого натягають, щоб звалити нужденного й бідного, щоб порізати людей простої дороги,</verse>
    <verse label="Ps 37:15">та ввійде їхній меч до їхнього власного серця, і поламані будуть їхні луки!</verse>
    <verse label="Ps 37:16">Краще мале справедливого, ніж велике багатство безбожних, і то багатьох,</verse>
    <verse label="Ps 37:17">бо зламані будуть рамена безбожних, а справедливих Господь підпирає!</verse>
    <verse label="Ps 37:18">Знає Господь дні невинних, а їхня спадщина пробуде навіки,</verse>
    <verse label="Ps 37:19">за лихоліття не будуть вони посоромлені, і за днів голоду ситими будуть.</verse>
    <verse label="Ps 37:20">Бо загинуть безбожні, і Господні вороги, як овечий той лій, заникнуть, у димі заникнуть вони!</verse>
    <verse label="Ps 37:21">Позичає безбожний і не віддає, а праведний милість висвідчує та роздає,</verse>
    <verse label="Ps 37:22">бо благословенні від Нього вспадкують землю, а прокляті від Нього понищені будуть!</verse>
    <verse label="Ps 37:23">Від Господа кроки людини побожної ставляться міцно, і Він любить дорогу її;</verse>
    <verse label="Ps 37:24">коли ж упаде, то не буде покинена, бо руку її підпирає Господь.</verse>
    <verse label="Ps 37:25">Я був молодий і постарівся, та не бачив я праведного, щоб опущений був, ні нащадків його, щоб хліба просили.</verse>
    <verse label="Ps 37:26">Кожен день виявляє він милість та позичає, і над потомством його благословення.</verse>
    <verse label="Ps 37:27">Ухиляйся від злого та добре чини, та й навіки живи!</verse>
    <verse label="Ps 37:28">Бо любить Господь справедливість, і Він богобійних Своїх не покине, вони будуть навіки бережені, а насіння безбожних загине!</verse>
    <verse label="Ps 37:29">Успадкують праведні землю, і повік будуть жити на ній.</verse>
    <verse label="Ps 37:30">Уста праведного кажуть мудрість, язик же його промовляє про право,</verse>
    <verse label="Ps 37:31">Закон Бога його в його серці, кроки його не спіткнуться.</verse>
    <verse label="Ps 37:32">А безбожний чатує на праведного, і пильнує забити його,</verse>
    <verse label="Ps 37:33">та Господь не зоставить його в руках того, і несправедливим не вчинить його, коли буде судити його.</verse>
    <verse label="Ps 37:34">Надійся на Господа, та держися дороги Його, і піднесе Він тебе, щоб успадкувати землю, ти бачитимеш, як понижені будуть безбожні.</verse>
    <verse label="Ps 37:35">Я бачив безбожного, що збуджував пострах, що розкоренився, немов саморосле зелене те дерево,</verse>
    <verse label="Ps 37:36">та він проминув, й ось немає його, і шукав я його, й не знайшов!</verse>
    <verse label="Ps 37:37">Бережи неповинного та дивися на праведного, бо людині спокою належить майбутність,</verse>
    <verse label="Ps 37:38">переступники ж разом понищені будуть, майбутність безбожних загине!</verse>
    <verse label="Ps 37:39">А спасіння праведних від Господа, Він їхня твердиня за час лихоліття,</verse>
    <verse label="Ps 37:40">і Господь їм поможе та їх порятує, визволить їх від безбожних і їх збереже, бо вдавались до Нього вони!</verse>
    <verse label="Ps 38:1">Псалом Давидів. На пам'ятку. (38-2) Господи, не карай мене в гніві Своїм, і не завдавай мені кари в Своїм пересерді,</verse>
    <verse label="Ps 38:2">(38-3) бо прошили мене Твої стріли, і рука Твоя тяжко спустилась на мене...</verse>
    <verse label="Ps 38:3">(38-4) Від гніву Твого нема цілого місця на тілі моїм, немає спокою в костях моїх через мій гріх,</verse>
    <verse label="Ps 38:4">(38-5) бо провини мої переросли мою голову, як великий тягар, вони тяжчі над сили мої,</verse>
    <verse label="Ps 38:5">(38-6) смердять та гниють мої рани з глупоти моєї...</verse>
    <verse label="Ps 38:6">(38-7) Скорчений я, і над міру похилений, цілий день я тиняюсь сумний,</verse>
    <verse label="Ps 38:7">(38-8) бо нутро моє повне запалення, і в тілі моїм нема цілого місця...</verse>
    <verse label="Ps 38:8">(38-9) Обезсилений я й перемучений тяжко, ридаю від стогону серця свого...</verse>
    <verse label="Ps 38:9">(38-10) Господи, всі бажання мої перед Тобою, зідхання ж моє не сховалось від Тебе.</verse>
    <verse label="Ps 38:10">(38-11) Сильно тріпочеться серце моє, опустила мене моя сила, навіть ясність очей моїх і вона не зо мною...</verse>
    <verse label="Ps 38:11">(38-12) Друзі мої й мої приятелі поставали здаля від моєї біди, а ближні мої поставали оподаль...</verse>
    <verse label="Ps 38:12">(38-13) Тенета розставили ті, хто чатує на душу мою, а ті, хто бажає нещастя мені, говорять прокляття, і ввесь день вимишляють зрадливе!</verse>
    <verse label="Ps 38:13">(38-14) А я, мов глухий, вже не чую, і мов той німий, який уст своїх не відкриває...</verse>
    <verse label="Ps 38:14">(38-15) і я став, мов людина, що нічого не чує і в устах своїх оправдання не має,</verse>
    <verse label="Ps 38:15">(38-16) бо на Тебе надіюся я, Господи, Ти відповіси, Господи, Боже мій!</verse>
    <verse label="Ps 38:16">(38-17) Бо сказав я: Нехай не потішаться з мене, нехай не несуться вони понад мене, коли послизнеться нога моя!</verse>
    <verse label="Ps 38:17">(38-18) Бо я до упадку готовий, і передо мною постійно недуга моя,</verse>
    <verse label="Ps 38:18">(38-19) бо провину свою визнаю, журюся гріхом своїм я!</verse>
    <verse label="Ps 38:19">(38-20) А мої вороги проживають, міцніють, і без причини помножилися мої недруги...</verse>
    <verse label="Ps 38:20">(38-21) Ті ж, хто відплачує злом за добро, обчорнюють мене, бо женусь за добром...</verse>
    <verse label="Ps 38:21">(38-22) Не покинь мене, Господи, Боже мій, не віддаляйся від мене,</verse>
    <verse label="Ps 38:22">(38-23) поспіши мені на допомогу, Господи, Ти спасіння моє!</verse>
    <verse label="Ps 39:1">Для дириґетна хору. Єдутуна. Псалом Давидів. (39-2) Я сказав: Пильнувати я буду дороги свої, щоб своїм язиком не грішити, накладу я вуздечку на уста свої, поки передо мною безбожний.</verse>
    <verse label="Ps 39:2">(39-3) Занімів я в мовчанні, замовк про добро, а мій біль був подражнений.</verse>
    <verse label="Ps 39:3">(39-4) Розпалилося серце моє у моєму нутрі, палає огонь від мого роздумування... Я став говорити своїм язиком:</verse>
    <verse label="Ps 39:4">(39-5) Повідоми мене, Господи, про кінець мій та про днів моїх міру, яка то вона, нехай знаю, коли я помру!</verse>
    <verse label="Ps 39:5">(39-6) Ось відміряв долонею Ти мої дні, а мій вік як ніщо проти Тебе, і тільки марнота сама кожна людина жива! Села.</verse>
    <verse label="Ps 39:6">(39-7) У темноті лиш ходить людина, клопочеться тільки про марне: громадить вона, та не знає, хто звозити буде оте!</verse>
    <verse label="Ps 39:7">(39-8) А тепер на що маю надіятись, Господи? Надія моя на Тебе вона!</verse>
    <verse label="Ps 39:8">(39-9) Від усіх моїх прогріхів визволи мене, не чини мене посміхом для нерозумного!</verse>
    <verse label="Ps 39:9">(39-10) Занімів я та уст своїх не відкриваю, бо Ти те вчинив,</verse>
    <verse label="Ps 39:10">(39-11) забери Ти від мене Свій доторк, від порази Твоєї руки я кінчаюсь...</verse>
    <verse label="Ps 39:11">(39-12) Ти караєш людину докорами за беззаконня, Ти знищив, як міль, привабність її, кожна людина направду марнота! Села.</verse>
    <verse label="Ps 39:12">(39-13) Вислухай, Господи, молитву мою, і почуй благання моє, не будь мовчазний до моєї сльози, бо приходько я в Тебе, мандрівник, як батьки мої всі!</verse>
    <verse label="Ps 39:13">(39-14) Відверни гнів від мене і я підкріплюся, перше ніж відійду, і не буде мене!</verse>
    <verse label="Ps 40:1">Для дириґетна хору. Псалом Давидів. (40-2) Непохитно надіюсь на Господа, і Він прихилився до мене, і благання моє Він почув.</verse>
    <verse label="Ps 40:2">(40-3) Витяг мене Він із згубної ями, із багна болотистого, і поставив на скелі ноги мої, і зміцнив мої стопи,</verse>
    <verse label="Ps 40:3">(40-4) і дав пісню нову в мої уста, для нашого Бога хвалу, нехай бачать багато-хто й пострах хай мають, і хай вони мають надію, на Господа!</verse>
    <verse label="Ps 40:4">(40-5) Блаженна людина, що Бога вчинила своєю твердинею, і не зверталась до пишних та тих, що вони до неправди схиляються!</verse>
    <verse label="Ps 40:5">(40-6) Багато вчинив Ти, о Господи, Боже мій, Твої чуда й думки Твої тільки про нас, нема Тобі рівного! Я хотів би все це показати й про це розказати, та воно численніше, щоб можна його розповісти.</verse>
    <verse label="Ps 40:6">(40-7) Жертви й приношення Ти не схотів, Ти розкрив мені уші, цілопалення й жертви покутної Ти не жадав.</verse>
    <verse label="Ps 40:7">(40-8) Тоді я сказав: Ось я прийшов із звоєм книжки, про мене написаної.</verse>
    <verse label="Ps 40:8">(40-9) Твою волю чинити, мій Боже, я хочу, і Закон Твій у мене в серці.</verse>
    <verse label="Ps 40:9">(40-10) Я проповідував правду в великому зборі, ото, своїх уст не ув'язнюю я, Господи, знаєш Ти,</verse>
    <verse label="Ps 40:10">(40-11) справедливість Твою не ховав я в середині серця свого, про вірність Твою та спасіння Твоє я звіщав, не таїв я про милість Твою та про правду Твою на великім зібранні.</verse>
    <verse label="Ps 40:11">(40-12) Тому, Господи, не ув'язни милосердя Свого від мене, а милість та правда Твоя нехай завжди мене стережуть,</verse>
    <verse label="Ps 40:12">(40-13) бо нещастя без ліку мене оточили, беззаконня мої досягли вже мене, так що й бачити не можу, вони численнішими стали за волосся на моїй голові, і серце моє опустило мене...</verse>
    <verse label="Ps 40:13">(40-14) Зволь спасти мене, Господи, Господи, поспіши ж бо на поміч мені,</verse>
    <verse label="Ps 40:14">(40-15) нехай посоромлені будуть, і хай зганьблені будуть усі, хто шукає моєї душі, щоб схопити її! Нехай подадуться назад, і нехай посоромлені будуть, хто бажає для мене лихого!</verse>
    <verse label="Ps 40:15">(40-16) Бодай скам'яніли від сорому ті, хто говорить до мене: Ага! Ага!</verse>
    <verse label="Ps 40:16">(40-17) Нехай тішаться та веселяться Тобою всі ті, хто шукає Тебе та хто любить спасіння Твоє, нехай завжди говорять: Хай буде великий Господь!</verse>
    <verse label="Ps 40:17">(40-18) А я вбогий та бідний, за мене подбає Господь: моя поміч і мій оборонець то Ти, Боже мій, не спізняйся!</verse>
    <verse label="Ps 41:1">Для дириґетна хору. Псалом Давидів. (41-2) Блаженний, хто дбає про вбогого, в день нещастя Господь порятує його!</verse>
    <verse label="Ps 41:2">(41-3) Господь берегтиме його та його оживлятиме, буде блаженний такий на землі, і Він не видасть його на поталу його ворогам!</verse>
    <verse label="Ps 41:3">(41-4) На ложі недуги подасть йому сили Господь, усе ложе йому перемінить в недузі його.</verse>
    <verse label="Ps 41:4">(41-5) Я промовив був: Господи, май же Ти милість до мене, вилікуй душу мою, бо я перед Тобою згрішив!</verse>
    <verse label="Ps 41:5">(41-6) Вороги мої кажуть на мене лихе: Коли вмре та загине імення його?</verse>
    <verse label="Ps 41:6">(41-7) А коли хто приходить відвідати, мовить марне: його серце збирає для себе лихе, і як вийде надвір, то говорить про те...</verse>
    <verse label="Ps 41:7">(41-8) Всі мої вороги між собою шепочуться разом на мене, на мене лихе замишляють:</verse>
    <verse label="Ps 41:8">(41-9) Негідна річ тисне його, а що він поклався то більше не встане!...</verse>
    <verse label="Ps 41:9">(41-10) Навіть приятель мій, на якого надіявся я, що мій хліб споживав, підняв проти мене п'яту!</verse>
    <verse label="Ps 41:10">(41-11) Але, Господи, помилуй мене, і мене підійми, і я їм відплачу,</verse>
    <verse label="Ps 41:11">(41-12) із того довідаюся, що Ти любиш мене, коли надо мною сурмити не буде мій ворог.</verse>
    <verse label="Ps 41:12">(41-13) А я через невинність мою Ти підсилиш мене, і перед обличчям Своїм ти поставиш навіки мене!</verse>
    <verse label="Ps 41:13">(41-14) Благословенний Господь, Бог ізраїлів, від віку й до віку! Амінь і амінь!</verse>
    <verse label="Ps 42:1">Для дириґетна хору. Псалом навчальний, синів Кореєвих. (42-2) Як лине той олень до водних потоків, так лине до Тебе, о Боже, душа моя,</verse>
    <verse label="Ps 42:2">(42-3) душа моя спрагнена Бога, Бога Живого! Коли я прийду й появлюсь перед Божим лицем?</verse>
    <verse label="Ps 42:3">(42-4) Сльоза моя стала для мене поживою вдень та вночі, коли кажуть мені цілий день: Де твій Бог?</verse>
    <verse label="Ps 42:4">(42-5) Як про це пригадаю, то душу свою виливаю, як я многолюдді ходив, і водив їх до Божого дому, із голосом співу й подяки святкового натовпу...</verse>
    <verse label="Ps 42:5">(42-6) Чого, душе моя, ти сумуєш, і чого ти в мені непокоїшся? Май надію на Бога, бо я Йому буду ще дякувати за спасіння Його!</verse>
    <verse label="Ps 42:6">(42-7) Мій Боже, душа моя тужить в мені, бо я пам'ятаю про Тебе з країни Йордану й Гермону, із гори із Міц'ар.</verse>
    <verse label="Ps 42:7">(42-8) Прикликає безодня безодню на гуркіт Твоїх водоспадів, усі вали Твої й хвилі Твої перейшли надо мною.</verse>
    <verse label="Ps 42:8">(42-9) Удень виявляє Господь Свою милість, уночі ж Його пісня зо мною, молитва до Бога мого життя!</verse>
    <verse label="Ps 42:9">(42-10) Повім я до Бога: Ти Скеле моя, чому Ти про мене забув? Чого я блукаю сумний через утиск ворожий?</verse>
    <verse label="Ps 42:10">(42-11) Ніби кості ламають мені, коли вороги мої лають мене, коли кажуть мені цілий день: Де твій Бог?</verse>
    <verse label="Ps 42:11">(42-12) Чого, душе моя, ти сумуєш, і чого ти в мені непокоїшся? Май надію на Бога, бо я Йому буду ще дякувати за спасіння Його, мого Бога!</verse>
    <verse label="Ps 43:1">Розсуди мене, Боже, й справуйся за справу мою із людьми небогобійними, визволь мене від людини обмани та кривди!</verse>
    <verse label="Ps 43:2">Бож Бог Ти моєї твердині, чого ж Ти покинув мене? Чого я блукаю сумний через утиск ворожий?</verse>
    <verse label="Ps 43:3">Пошли Своє світло та правду Свою, вони мене будуть провадити, вони запровадять мене до Твоєї святої гори та до місць пробування Твого.</verse>
    <verse label="Ps 43:4">і нехай я дістанусь до Божого жертівника, до Бога розради й потіхи моєї, і буду на арфі хвалити Тебе, Боже, Боже Ти мій!</verse>
    <verse label="Ps 43:5">Чого, душе моя, ти сумуєш, і чого ти в мені непокоїшся? Май надію на Бога, бо я Йому буду ще дякувати за спасіння Його, мого Бога!</verse>
    <verse label="Ps 44:1">Для дириґетна хору. Синів Кореєвих. Псалом навчальний. (44-2) Боже, своїми ушима ми чули, наші батьки нам оповідали: велике Ти діло вчинив за їхніх днів, за днів стародавніх:</verse>
    <verse label="Ps 44:2">(44-3) Ти вигнав поганів Своєю рукою, а їх осадив, понищив народи, а їх Ти поширив!</verse>
    <verse label="Ps 44:3">(44-4) Не мечем бо своїм вони землю посіли, і їхнє рамено їм не помогло, а правиця Твоя та рамено Твоє, та Світло обличчя Твого, бо Ти їх уподобав!</verse>
    <verse label="Ps 44:4">(44-5) Ти Сам Цар мій, о Боже, звели ж про спасіння для Якова:</verse>
    <verse label="Ps 44:5">(44-6) Тобою поб'ємо своїх ворогів, ім'ям Твоїм будемо топтати повсталих на нас,</verse>
    <verse label="Ps 44:6">(44-7) бо я буду надіятися не на лука свого, і мій меч не поможе мені,</verse>
    <verse label="Ps 44:7">(44-8) але Ти нас спасеш від противників наших, і наших ненависників засоромиш!</verse>
    <verse label="Ps 44:8">(44-9) Ми хвалимось Богом щодня, і повіки ім'я Твоє славимо, Села,</verse>
    <verse label="Ps 44:9">(44-10) та однак Ти покинув і нас засоромив, і вже не виходиш із нашими військами:</verse>
    <verse label="Ps 44:10">(44-11) Ти вчинив, що від ворога ми обернулись назад, а наші ненависники грабували собі наш маєток...</verse>
    <verse label="Ps 44:11">(44-12) Ти віддав нас на поїд, немов тих овечок, і нас розпорошив посеред народів,</verse>
    <verse label="Ps 44:12">(44-13) Ти за безцін продав Свій народ, і ціни йому не побільшив!</verse>
    <verse label="Ps 44:13">(44-14) Ти нас нашим сусідам віддав на зневагу, на наругу та посміх для наших околиць,</verse>
    <verse label="Ps 44:14">(44-15) Ти нас учинив за прислів'я поганам, і головою хитають народи на нас...</verse>
    <verse label="Ps 44:15">(44-16) Передо мною щоденно безчестя моє, і сором вкриває обличчя моє,</verse>
    <verse label="Ps 44:16">(44-17) через голос того, хто лає мене й проклинає, через ворога й месника...</verse>
    <verse label="Ps 44:17">(44-18) Прийшло було все це на нас, та ми не забули про Тебе, й заповіту Твого не порушили,</verse>
    <verse label="Ps 44:18">(44-19) не вступилось назад наше серце, і не відхилився наш крок від Твоєї дороги!</verse>
    <verse label="Ps 44:19">(44-20) Хоч у місце шакалів Ти випхнув був нас, і прикрив був нас смертною тінню,</verse>
    <verse label="Ps 44:20">(44-21) чи й тоді ми забули ім'я Бога нашого, і руки свої простягнули до Бога чужого?</verse>
    <verse label="Ps 44:21">(44-22) Таж про те Бог довідається, бо Він знає таємності серця,</verse>
    <verse label="Ps 44:22">(44-23) що нас побивають за Тебе щоденно, пораховано нас, як овечок жертовних...</verse>
    <verse label="Ps 44:23">(44-24) Прокинься ж, для чого Ти, Господи, спиш? Пробудися, не кидай назавжди!</verse>
    <verse label="Ps 44:24">(44-25) Для чого обличчя Своє Ти ховаєш, забуваєш про нашу недолю та нашу тісноту?</verse>
    <verse label="Ps 44:25">(44-26) Бо душа наша знижилася аж до пороху, а живіт наш приліг до землі...</verse>
    <verse label="Ps 44:26">(44-27) Устань же, о Помоче наша, і викупи нас через милість Свою!</verse>
    <verse label="Ps 45:1">Для дириґетна хору. На „Лілеї". Синів Кореєвих. Псалом навчальний. Пісня любови. (45-2) Моє серце бринить добрим словом, проказую я: Для Царя мої твори, мій язик мов перо скорописця!</verse>
    <verse label="Ps 45:2">(45-3) Ти кращий від людських синів, в Твоїх устах розлита краса та добро, тому благословив Бог навіки Тебе.</verse>
    <verse label="Ps 45:3">(45-4) Прив'яжи до стегна Свого, Сильний, Свого меча, красу Свою та величність Свою,</verse>
    <verse label="Ps 45:4">(45-5) і в величності Своїй сідай, та й верхи помчися за справи правди, і лагідности та справедливости, і навчить Тебе страшних чинів правиця Твоя!</verse>
    <verse label="Ps 45:5">(45-6) Твої стріли нагострені, а від них під Тобою народи попадають, у серце Царських ворогів.</verse>
    <verse label="Ps 45:6">(45-7) Престол Твій, о Боже, на вічні віки, берло правди берло Царства Твого.</verse>
    <verse label="Ps 45:7">(45-8) Ти полюбив справедливість, а беззаконня зненавидів, тому намастив Тебе Бог, Твій Бог, оливою радости понад друзів Твоїх.</verse>
    <verse label="Ps 45:8">(45-9) Миро, алое й кассія всі шати Твої, а з палат із слонової кости струни Тебе звеселили.</verse>
    <verse label="Ps 45:9">(45-10) Серед скарбів Твоїх царські дочки, по правиці Твоїй стала цариця в офірському щирому золоті.</verse>
    <verse label="Ps 45:10">(45-11) Слухай, дочко, й побач, і нахили своє ухо, і забудь свій народ і дім батька свого!</verse>
    <verse label="Ps 45:11">(45-12) А Цар буде жадати твоєї краси, бо Він твій Господь, а ти до землі Йому кланяйся.</verse>
    <verse label="Ps 45:12">(45-13) А Тирська дочка прийде з даром, будуть благати тебе найбагатші з народу.</verse>
    <verse label="Ps 45:13">(45-14) Вся оздоба царської дочки усередині, шата ж її погаптована золотом.</verse>
    <verse label="Ps 45:14">(45-15) У шати гаптовані вбрану провадять її до Царя, за нею дівчата, подруги її, до Тебе проваджені.</verse>
    <verse label="Ps 45:15">(45-16) Провадять їх з радощами та потіхою, у палату царську вони війдуть.</verse>
    <verse label="Ps 45:16">(45-17) Замість батьків Твоїх будуть сини Твої, їх по цілій землі Ти поставиш володарями.</verse>
    <verse label="Ps 45:17">(45-18) Я буду ім'я Твоє згадувати по всіх поколіннях, тому то народи по вічні віки Тебе славити будуть!</verse>
    <verse label="Ps 46:1">Для дириґетна хору. Синів Кореєвих. На спів „Аламот". Пісня. (46-2) Бог для нас охорона та сила, допомога в недолях, що часто трапляються,</verse>
    <verse label="Ps 46:2">(46-3) тому не лякаємось ми, як трясеться земля, і коли гори зсуваються в серце морів!</verse>
    <verse label="Ps 46:3">(46-4) Шумлять і киплять Його води, через велич Його тремтять гори. Села.</verse>
    <verse label="Ps 46:4">(46-5) Річка, відноги її веселять місто Боже, найсвятіше із місць пробування Всевишнього.</verse>
    <verse label="Ps 46:5">(46-6) Бог серед нього, нехай не хитається, Бог поможе йому, коли ранок настане.</verse>
    <verse label="Ps 46:6">(46-7) Шуміли народи, хиталися царства, а Він голос подав Свій і земля розпливлася.</verse>
    <verse label="Ps 46:7">(46-8) З нами Господь Саваот, наша твердиня Бог Яковів. Села.</verse>
    <verse label="Ps 46:8">(46-9) ідіть, оглядайте Господні діла, які руйнування вчинив на землі!</verse>
    <verse label="Ps 46:9">(46-10) Аж до краю землі припиняє Він війни, ламає Він лука й торощить списа, палить огнем колесниці!</verse>
    <verse label="Ps 46:10">(46-11) Вгамуйтесь та знайте, що Бог Я, піднесусь між народами, піднесусь на землі!</verse>
    <verse label="Ps 46:11">(46-12) З нами Господь Саваот, наша твердиня Бог Яковів! Села.</verse>
    <verse label="Ps 47:1">Для дириґетна хору. Синів Кореєвих. Псалом. (47-2) Всі народи, плещіть у долоні, покликуйте Богові голосом радости,</verse>
    <verse label="Ps 47:2">(47-3) грізний бо Всевишній Господь, Цар великий всієї землі!</verse>
    <verse label="Ps 47:3">(47-4) Він народи під нас підбиває, а поган нам під ноги,</verse>
    <verse label="Ps 47:4">(47-5) Він нашу спадщину для нас вибирає, величність для Якова, що його полюбив. Села.</verse>
    <verse label="Ps 47:5">(47-6) Бог виступає при радісних окриках, Господь при голосі рога.</verse>
    <verse label="Ps 47:6">(47-7) Співайте Богові нашому, співайте, співайте Цареві нашому, співайте,</verse>
    <verse label="Ps 47:7">(47-8) бо Бог Цар усієї землі, співайте навчальний псалом!</verse>
    <verse label="Ps 47:8">(47-9) Бог зацарював над народами, Бог сів на святому Своєму престолі!</verse>
    <verse label="Ps 47:9">(47-10) Зібрались владики народів, народ Бога Авраамового, як Божі щити на землі, між ними Він сильно звеличений!</verse>
    <verse label="Ps 48:1">Пісня. Псалом синів Кореєвих. (48-2) Великий Господь і прославлений вельми в місті нашого Бога, на святій Своїй горі!</verse>
    <verse label="Ps 48:2">(48-3) Препишна країна, розрада всієї землі, то Сіонська гора, на північних околицях, місто Царя можновладного!</verse>
    <verse label="Ps 48:3">(48-4) Бог у храмах Своїх, за твердиню Він знаний.</verse>
    <verse label="Ps 48:4">(48-5) Бо царі ось зібрались, ішли вони разом,</verse>
    <verse label="Ps 48:5">(48-6) але, як побачили, то здивувались, полякалися та й розпорошились...</verse>
    <verse label="Ps 48:6">(48-7) Обгорнув їх там страх, немов біль породіллю;</verse>
    <verse label="Ps 48:7">(48-8) Ти східнім вітром розбив кораблі ті Таршіські.</verse>
    <verse label="Ps 48:8">(48-9) Як ми чули, так бачили в місті Господа Саваота, у місті нашого Бога, Бог міцно поставить навіки його! Села.</verse>
    <verse label="Ps 48:9">(48-10) Розмишляли ми, Боже, про милість Твою серед храму Твого.</verse>
    <verse label="Ps 48:10">(48-11) Як ім'я Твоє, Боже, так слава Твоя аж по кінці землі, справедливости повна правиця Твоя!</verse>
    <verse label="Ps 48:11">(48-12) Нехай веселиться Сіонська гора, Юдині дочки хай тішаться через Твої правосуддя.</verse>
    <verse label="Ps 48:12">(48-13) Оточіте Сіон й обступіте його, полічіть його башти,</verse>
    <verse label="Ps 48:13">(48-14) зверніте увагу на вала його, високість палати його пообмірюйте, щоб розповісти поколінню наступному,</verse>
    <verse label="Ps 48:14">(48-15) бо Цей Бог то наш Бог на вічні віки, Він буде провадити нас аж до смерти!</verse>
    <verse label="Ps 49:1">Для дириґетна хору. Синів Кореєвих. Псалом. (49-2) Слухайте це, всі народи, візьміть до ушей, усі мешканці всесвіту,</verse>
    <verse label="Ps 49:2">(49-3) і людські сини й сини мужів, разом багатий та вбогий,</verse>
    <verse label="Ps 49:3">(49-4) мої уста казатимуть мудрість, думка ж серця мого розумність,</verse>
    <verse label="Ps 49:4">(49-5) нахилю своє ухо до приказки, розв'яжу свою загадку лірою!</verse>
    <verse label="Ps 49:5">(49-6) Чому маю боятись у день лихоліття, як стане круг мене неправда моїх ошуканців,</verse>
    <verse label="Ps 49:6">(49-7) які на багатство своє покладають надію, і своїми достатками хваляться?</verse>
    <verse label="Ps 49:7">(49-8) Але жодна людина не викупить брата, не дасть його викупу Богові,</verse>
    <verse label="Ps 49:8">(49-9) бо викуп їхніх душ дорогий, і не перестане навіки,</verse>
    <verse label="Ps 49:9">(49-10) щоб міг він ще жити навіки й не бачити гробу!</verse>
    <verse label="Ps 49:10">(49-11) Та люди побачать, що мудрі вмирають так само, як гинуть невіглас та неук, і лишають для інших багатство своє...</verse>
    <verse label="Ps 49:11">(49-12) Вони думають, ніби доми їхні навіки, місця їхнього замешкання з роду до роду, іменами своїми звуть землі,</verse>
    <verse label="Ps 49:12">(49-13) та не зостається в пошані людина, подібна худобі, що гине!</verse>
    <verse label="Ps 49:13">(49-14) Така їхня дорога глупота для них, та за ними йдуть ті, хто кохає їхню думку. Села.</verse>
    <verse label="Ps 49:14">(49-15) Вони зійдуть в шеол, і смерть їх пасе, немов вівці, а праведники запанують над ними від рання; подоба їхня знищиться, шеол буде мешканням для них...</verse>
    <verse label="Ps 49:15">(49-16) Та визволить Бог мою душу із влади шеолу, бо Він мене візьме! Села.</verse>
    <verse label="Ps 49:16">(49-17) Не лякайся, коли багатіє людина, коли збільшується слава дому її,</verse>
    <verse label="Ps 49:17">(49-18) бо, вмираючи, не забере вона всього, її слава не піде за нею!</verse>
    <verse label="Ps 49:18">(49-19) Хоч вона свою душу за життя свого хвалить, і славлять тебе, як для себе ти чиниш добро,</verse>
    <verse label="Ps 49:19">(49-20) вона прийде до роду батьків своїх, що світла вони не побачать навіки!</verse>
    <verse label="Ps 49:20">(49-21) Людина в пошані, але нерозумна, подібна худобі, що гине!</verse>
    <verse label="Ps 50:1">Псалом Асафів. Прорік Бог над Богами Господь, і землю покликав від схід сонця і аж до заходу його.</verse>
    <verse label="Ps 50:2">із Сіону, корони краси, Бог явився в промінні!</verse>
    <verse label="Ps 50:3">Приходить наш Бог, і не буде мовчати: палючий огонь перед Ним, а круг Нього все буриться сильно!</verse>
    <verse label="Ps 50:4">Він покличе згори небеса, і землю народ Свій судити:</verse>
    <verse label="Ps 50:5">Позбирайте для Мене побожних Моїх, що над жертвою склали заповіта зо Мною.</verse>
    <verse label="Ps 50:6">і небеса звістять правду Його, що Бог Він суддя. Села.</verse>
    <verse label="Ps 50:7">Слухай же ти, Мій народе, бо буду ось Я говорити, ізраїлеві, і буду свідчить на тебе: Бог, Бог твій Я!</verse>
    <verse label="Ps 50:8">Я буду картати тебе не за жертви твої, бо все передо Мною твої цілопалення,</verse>
    <verse label="Ps 50:9">не візьму Я бичка з твого дому, ні козлів із кошар твоїх,</verse>
    <verse label="Ps 50:10">бо належить Мені вся лісна звірина та худоба із тисячі гір,</verse>
    <verse label="Ps 50:11">Я знаю все птаство гірське, і звір польовий при Мені!</verse>
    <verse label="Ps 50:12">Якби був Я голодний, тобі б не сказав, бо Моя вся вселенна й усе, що на ній!</verse>
    <verse label="Ps 50:13">Чи Я м'ясо бичків споживаю, і чи п'ю кров козлів?</verse>
    <verse label="Ps 50:14">Принось Богові в жертву подяку, і виконуй свої обітниці Всевишньому,</verse>
    <verse label="Ps 50:15">і до Мене поклич в день недолі, Я тебе порятую, ти ж прославиш Мене!</verse>
    <verse label="Ps 50:16">А до грішника Бог промовляє: Чого про устави Мої розповідаєш, і чого заповіта Мого на устах своїх носиш?</verse>
    <verse label="Ps 50:17">Ти ж науку зненавидів, і поза себе слова Мої викинув.</verse>
    <verse label="Ps 50:18">Як ти злодія бачив, то бігав із ним, і з перелюбниками накладав.</verse>
    <verse label="Ps 50:19">Свої уста пускаєш на зло, і язик твій оману плете.</verse>
    <verse label="Ps 50:20">Ти сидиш, проти брата свого наговорюєш, поголоски пускаєш про сина своєї матері...</verse>
    <verse label="Ps 50:21">Оце ти робив, Я ж мовчав, і ти думав, що Я такий самий, як ти. Тому буду картати тебе, і виложу все перед очі твої!</verse>
    <verse label="Ps 50:22">Зрозумійте ж це ви, що забуваєте Бога, щоб Я не схопив, бо не буде кому рятувати!</verse>
    <verse label="Ps 50:23">Хто жертву подяки приносить, той шанує Мене; а хто на дорогу Свою уважає, Боже спасіння йому покажу!</verse>
    <verse label="Ps 51:1">Для дириґетна хору. Псалом Давидів. (51-3) Помилуй мене, Боже, з великої милости Твоєї, і з великого милосердя Свого загладь беззаконня мої!</verse>
    <verse label="Ps 51:2">(51-4) Обмий мене зовсім з мого беззаконня, й очисти мене від мого гріха,</verse>
    <verse label="Ps 51:3">(51-5) бо свої беззаконня я знаю, а мій гріх передо мною постійно.</verse>
    <verse label="Ps 51:4">(51-6) Тобі, одному Тобі я згрішив, і перед очима Твоїми лукаве вчинив, тому справедливий Ти будеш у мові Своїй, бездоганний у суді Своїм.</verse>
    <verse label="Ps 51:5">(51-7) Отож я в беззаконні народжений, і в гріху зачала мене мати моя.</verse>
    <verse label="Ps 51:6">(51-8) Ото, полюбив єси правду в глибинах, і в таємних речах виявляєш премудрість мені.</verse>
    <verse label="Ps 51:7">(51-9) Очисти ісопом мене, і буду я чистий, обмий Ти мене і я стану біліший від снігу.</verse>
    <verse label="Ps 51:8">(51-10) Дай почути мені втіху й радість, і радітимуть кості, що Ти покрушив.</verse>
    <verse label="Ps 51:9">(51-11) Обличчя Своє заховай від гріхів моїх, і всі беззаконня мої позагладжуй.</verse>
    <verse label="Ps 51:10">(51-12) Серце чисте створи мені, Боже, і тривалого духа в моєму нутрі віднови.</verse>
    <verse label="Ps 51:11">(51-13) Не відкинь мене від Свого лиця, й не бери Свого Духа Святого від мене.</verse>
    <verse label="Ps 51:12">(51-14) Верни мені радість спасіння Твого, і з лагідним духом підтримай мене.</verse>
    <verse label="Ps 51:13">(51-15) Я буду навчати беззаконців доріг Твоїх, і навернуться грішні до Тебе.</verse>
    <verse label="Ps 51:14">(51-16) Визволь мене від переступу кровного, Боже, Боже спасіння мого, мій язик нехай славить Твою справедливість!</verse>
    <verse label="Ps 51:15">(51-17) Господи, відкрий мої уста, і язик мій звістить Тобі хвалу,</verse>
    <verse label="Ps 51:16">(51-18) бо Ти жертви не прагнеш, а дам цілопалення, то не любе воно Тобі буде.</verse>
    <verse label="Ps 51:17">(51-19) Жертва Богові зламаний дух; серцем зламаним та упокореним Ти не погордуєш, Боже!</verse>
    <verse label="Ps 51:18">(51-20) Ущаслив Своїм благоволінням Сіон, збудуй мури для Єрусалиму,</verse>
    <verse label="Ps 51:19">(51-21) тоді Ти полюбиш Собі жертви правди, цілопалення та приношення, тоді покладуть на Твій вівтар тельців!</verse>
    <verse label="Ps 52:1">Для дириґетна хору. Псалом навчальний Давидів. (52-3) Чого хвалишся злом, о могутній? Цілий день Божа милість зо мною.</verse>
    <verse label="Ps 52:2">(52-4) Замишляє лукавство язик твій, як та бритва нагострена ти, що чиниш обману!</verse>
    <verse label="Ps 52:3">(52-5) Ти зло полюбив над добро, а неправду більш, як правду казати, Села,</verse>
    <verse label="Ps 52:4">(52-6) ти любиш усякі шкідливі слова, ти язику обманний!</verse>
    <verse label="Ps 52:5">(52-7) Отож, Бог зруйнує назавжди тебе, тебе викине й вирве з намету тебе, й тебе викоренить із країни життя. Села.</verse>
    <verse label="Ps 52:6">(52-8) і побачать це праведні, й будуть боятись, і будуть сміятися з нього:</verse>
    <verse label="Ps 52:7">(52-9) Ось муж, що Бога не чинить своєю твердинею, та на великість багатства свого покладає надію, втікає до злого свого...</verse>
    <verse label="Ps 52:8">(52-10) А я як зелена оливка у Божому домі, надіюсь на Божую милість на вічні віки!</verse>
    <verse label="Ps 52:9">(52-11) Буду славити вічно Тебе, що вчинив Ти оце, і про ймення Твоє буду звіщати побожним Твоїм, що добре воно!</verse>
    <verse label="Ps 53:1">Для дириґетна хору. На „Махалат". Навчальний псалом. Давидів. (53-2) Безумний говорить у серці своїм: Нема Бога! Зіпсулись вони, і несправедливість обридливу чинять, нема доброчинця!...</verse>
    <verse label="Ps 53:2">(53-3) Бог зорить із неба на людських синів, щоб побачити, чи є там розумний, що Бога шукає.</verse>
    <verse label="Ps 53:3">(53-4) Усі повідступали, разом стали огидними, нема доброчинця, нема ні одного!...</verse>
    <verse label="Ps 53:4">(53-5) Чи ж не розуміють оті, хто беззаконня вчиняє, що мій люд поїдають? Вони споживають хліб Божий, та не кличуть Його!</verse>
    <verse label="Ps 53:5">(53-6) Тоді настрашилися страхом вони, хоч страху не було, бо розсипав Бог кості того, хто тебе оточив був, ти їх посоромив, бо ними погордував Бог!</verse>
    <verse label="Ps 53:6">(53-7) Аби то Він дав із Сіону спасіння ізраїлеві! Як долю Свого народу поверне Господь, то радітиме Яків, утішатися буде ізраїль!</verse>
    <verse label="Ps 54:1">Для дириґетна хору. На неґінах. Псалом навчальний Давидів, (54-2) як зіфіяни прийшли були та сказали Саулові: „Ось Давид поміж нами ховається!" (54-3) Спаси мене, Боже, іменням Своїм, і міццю Своєю мене оправдай!</verse>
    <verse label="Ps 54:2">(54-4) Вислухай, Боже, молитву мою, нахили Своє ухо до слів моїх уст,</verse>
    <verse label="Ps 54:3">(54-5) бо чужинці повстали на мене, розбишаки ж шукають моєї душі, вони Бога не ставили перед собою. Села.</verse>
    <verse label="Ps 54:4">(54-6) Ось Бог помагає мені, Господь серед тих, хто підтримує душу мою.</verse>
    <verse label="Ps 54:5">(54-7) Хай повернеться зло на моїх ворогів, Своєю правдою винищи їх.</verse>
    <verse label="Ps 54:6">(54-8) В добровільному дарі я жертву Тобі принесу, ім'я Твоє, Господи, славити буду, що добре воно,</verse>
    <verse label="Ps 54:7">(54-9) бо мене воно визволило від усяких нещасть, і я бачу занепад моїх ворогів!</verse>
    <verse label="Ps 55:1">Для дириґетна хору. На неґінах. Псалом навчальний Давидів. (55-2) Вислухай, Боже, молитву мою й від благання мого не ховайся!</verse>
    <verse label="Ps 55:2">(55-3) Прислухайсь до мене й подай мені відповідь, я блукаю у смутку своїм і стогну,</verse>
    <verse label="Ps 55:3">(55-4) від крику ворожого, від утисків грішного, бо гріх накидають на мене вони, і в гніві мене переслідують...</verse>
    <verse label="Ps 55:4">(55-5) Тремтить моє серце в мені, і страхи смертельні напали на мене,</verse>
    <verse label="Ps 55:5">(55-6) страх та тремтіння на мене найшли, і тривога мене обгорнула...</verse>
    <verse label="Ps 55:6">(55-7) казав я: Коли б я мав крила, немов та голубка, то я полетів би й спочив!</verse>
    <verse label="Ps 55:7">(55-8) Отож, помандрую далеко, пробуватиму я на пустині. Села.</verse>
    <verse label="Ps 55:8">(55-9) Поспішу собі, щоб утекти перед вітром бурхливим та бурею...</verse>
    <verse label="Ps 55:9">(55-10) Вигуби, Господи, та погуби язика їхнього, бо в місті я бачив насильство та сварку,</verse>
    <verse label="Ps 55:10">(55-11) вони ходять удень та вночі коло нього на мурах його, а гріх та неправда всередині в ньому,</verse>
    <verse label="Ps 55:11">(55-12) нещастя всередині в ньому, а з вулиць його не виходять насилля й обмана,</verse>
    <verse label="Ps 55:12">(55-13) бож не ворог злорічить на мене, це я переніс би, і не ненависник мій побільшивсь надо мною, я сховався б від нього,</verse>
    <verse label="Ps 55:13">(55-14) але ти, чоловік мені рівня, мій приятель близький і знайомий мені,</verse>
    <verse label="Ps 55:14">(55-15) з яким солодко щиру розмову провадимо, і ходимо до Божого дому серед бурхливого натовпу...</verse>
    <verse label="Ps 55:15">(55-16) Нехай же впаде на них смерть, нехай зійдуть вони до шеолу живими, бо зло в їхнім мешканні, у їхній середині!</verse>
    <verse label="Ps 55:16">(55-17) Я кличу до Бога, і Господь урятує мене:</verse>
    <verse label="Ps 55:17">(55-18) увечорі, вранці й опівдні я скаржусь й зідхаю, і Він вислухає мого голосу!</verse>
    <verse label="Ps 55:18">(55-19) У мирі Він викупить душу мою, щоб до мене вони не зближались, бо багато було їх на мене!</verse>
    <verse label="Ps 55:19">(55-20) Бог вислухає, і їм Той відповість, Хто відвіку сидить на престолі, Села, бо немає у них перемін, і Бога вони не бояться,</verse>
    <verse label="Ps 55:20">(55-21) ворог витягнув руки свої проти тих, що в спокої жили з ним, він зганьбив заповіта свого,</verse>
    <verse label="Ps 55:21">(55-22) його уста гладенькі, як масло, та сварка у серці його, від оливи м'якіші слова його, та вони як мечі ті оголені!...</verse>
    <verse label="Ps 55:22">(55-23) Свого тягара поклади ти на Господа, і тебе Він підтримає, Він ніколи не дасть захитатися праведному!</verse>
    <verse label="Ps 55:23">(55-24) А Ти їх, Боже мій, поскидаєш до ями погибелі! Люди чинів кривавих й обмани, бодай своїх днів вони не дожили навіть до половини, а я покладаю надію на Тебе!</verse>
    <verse label="Ps 56:1">Для дириґетна хору. На „Німа голубка в далечині". Золотий Давидів псалом, коли филистимляни захопили були його в Ґаті. (56-2) Помилуй мене, Боже, бо топче мене чоловік, цілий день він воює та тисне мене!</verse>
    <verse label="Ps 56:2">(56-3) Чатують мої вороги цілий день, бо багато таких, що воюють завзято на мене!</verse>
    <verse label="Ps 56:3">(56-4) Того дня, коли страх обгортає мене, я надію на Тебе кладу,</verse>
    <verse label="Ps 56:4">(56-5) я в Бозі хвалитиму слово Його, на Бога надію кладу, й не боюся, що тіло учинить мені?</verse>
    <verse label="Ps 56:5">(56-6) Цілий день біль приносять слова мої, усі їхні думки проти мене на зло:</verse>
    <verse label="Ps 56:6">(56-7) слідкують, ховаються, пильнують вони мої стопи... Як чатують на душу мою,</verse>
    <verse label="Ps 56:7">(56-8) так Ти через гріх віджени їх, пониж, Боже, людей в Своїм гніві!</verse>
    <verse label="Ps 56:8">(56-9) Полічив Ти тиняння моє, помісти ж мої сльози перед Собою, чи ж вони не записані в книзі Твоїй?</verse>
    <verse label="Ps 56:9">(56-10) Тоді то мої вороги повтікають назад, того дня, як я кликати буду. Те я знаю, що Бог при мені,</verse>
    <verse label="Ps 56:10">(56-11) і в Бозі я справу свою докінчу, докінчу я в Господі справу!</verse>
    <verse label="Ps 56:11">(56-12) На Бога надію кладу й не боюсь, що людина учинить мені?</verse>
    <verse label="Ps 56:12">(56-13) На мені зостаються, о Боже, присяги Тобі, та для Тебе я виповню жертви хвали.</verse>
    <verse label="Ps 56:13">(56-14) Як Ти спас мою душу від смерти, то хіба ж не спасеш моїх ніг від падіння, щоб у світлі життя я ходив перед Богом?</verse>
    <verse label="Ps 57:1">Для дириґетна хору. На спів: „Не вигуби". Золотий псалом Давидів, коли він утікав від Саула в печеру. (57-2) Помилуй мене, Боже, помилуй мене, бо до Тебе вдається душа моя, і в тіні Твоїх крил я сховаюсь, аж поки нещастя мине!</verse>
    <verse label="Ps 57:2">(57-3) Я кличу до Бога Всевишнього, до Бога, що чинить для мене добро.</verse>
    <verse label="Ps 57:3">(57-4) Він пошле з небес і врятує мене, Він поганьбить того, хто чатує на мене. Села. Бог пошле Свою милість та правду Свою</verse>
    <verse label="Ps 57:4">(57-5) на душу мою. Знаходжуся я серед левів, що людських синів пожирають, їхні зуби як спис той та стріли, а їхній язик гострий меч.</verse>
    <verse label="Ps 57:5">(57-6) Піднесися ж, о Боже, над небо, а слава Твоя над всією землею!</verse>
    <verse label="Ps 57:6">(57-7) Вороги приготовили пастку для стіп моїх, душу мою нахилили, вони викопали вовчу яму для мене, і попадали в неї самі! Села.</verse>
    <verse label="Ps 57:7">(57-8) Моє серце зміцнилося, Боже, зміцнилося серце моє, я буду співати та славити Тебе!</verse>
    <verse label="Ps 57:8">(57-9) Збудися ж ти, хвало моя, пробудися ж ти, арфо та цитро, я буду будити досвітню зорю!</verse>
    <verse label="Ps 57:9">(57-10) Я буду Тебе вихваляти, о Господи, серед народів, я буду співати Тобі між племенами,</verse>
    <verse label="Ps 57:10">(57-11) бо Твоє милосердя велике воно аж до неба, а правда Твоя аж до хмар!</verse>
    <verse label="Ps 57:11">(57-12) Піднесися ж, о Боже, над небо, а слава Твоя над всією землею!</verse>
    <verse label="Ps 58:1">Для дириґетна хору. На спів: „Не вигуби". Золотий псалом Давидів. (58-2) Чи ж то справді ви, можні, говорите правду, чи людських синів слушно судите?</verse>
    <verse label="Ps 58:2">(58-3) Отже, у серці ви чините кривди, дорогу насильства рук ваших торуєте ви на землі.</verse>
    <verse label="Ps 58:3">(58-4) Від лоня ще матернього вже віддалені несправедливі, з утроби ще матерньої заблудилися неправдомовці,</verse>
    <verse label="Ps 58:4">(58-5) їхня отрута така, як отрута зміїна, як отрута глухої гадюки, що ухо своє затуляє,</verse>
    <verse label="Ps 58:5">(58-6) що не слухає голосу заклиначів, чарівника, в чарах вправного!</verse>
    <verse label="Ps 58:6">(58-7) Поруйнуй, Боже, зуби їхні в їхніх устах, левчукам розбий, Господи, щелепи,</verse>
    <verse label="Ps 58:7">(58-8) нехай розпливуться, немов та вода, що собі розтікається, хай пов'януть вони, як трава по дорозі,</verse>
    <verse label="Ps 58:8">(58-9) бодай стали, немов той слимак, що в своїй слизоті розпускається, щоб сонця не бачили, як мертвий отой плід у жінки!</verse>
    <verse label="Ps 58:9">(58-10) Поки почують тернину запалену ваші горшки, нехай буря її рознесе, чи свіжу, чи спалену!</verse>
    <verse label="Ps 58:10">(58-11) А праведний тішитись буде, бо помсту побачить, у крові безбожного стопи свої він обмиє!</verse>
    <verse label="Ps 58:11">(58-12) і скаже людина: Поправді є плід справедливому, справді є Бог, суддя на землі!</verse>
    <verse label="Ps 59:1">Для дириґетна хору. На спів: „Не вигуби". Золотий псалом Давидів, коли послав був Саул, і стерегли його дім. щоб убити його. (59-2) Визволь мене від моїх ворогів, о мій Боже, від напасників моїх охорони Ти мене!</verse>
    <verse label="Ps 59:2">(59-3) Визволь мене від злочинців, і спаси мене від кровожерних,</verse>
    <verse label="Ps 59:3">(59-4) бо ось причаїлись на душу мою, на мене збираються сильні, не моя в тім провина, о Господи, і не мій гріх!</verse>
    <verse label="Ps 59:4">(59-5) Без моєї провини вони он збігаються та готуються, устань же назустріч мені та побач!</verse>
    <verse label="Ps 59:5">(59-6) і Ти, Господи, Боже Саваоте, Боже ізраїлів, збудися, щоб покарати всіх поган, і не помилуй нікого із зрадників злих! Села.</verse>
    <verse label="Ps 59:6">(59-7) Надвечір вони повертаються, скиглять, як пес, і перебігають по місту,</verse>
    <verse label="Ps 59:7">(59-8) й ось слова вивергають устами своїми, мечі в їхніх губах, та хто це почує...</verse>
    <verse label="Ps 59:8">(59-9) Але посмієшся з них, Господи, і всіх поган засоромиш!</verse>
    <verse label="Ps 59:9">(59-10) Твердине моя, я Тебе пильнуватиму, бо Бог оборона моя!</verse>
    <verse label="Ps 59:10">(59-11) Мій Бог, Його милість мене попередила, Бог учинить мені, що побачу падіння своїх ворогів!</verse>
    <verse label="Ps 59:11">(59-12) Не вбивай їх, щоб народ мій цього не забув, міццю Своєю розвій їх і зниж їх, о щите наш, Господи!</verse>
    <verse label="Ps 59:12">(59-13) Гріх їхніх уст слово губ їхніх, і нехай вони схоплені будуть своєю пихою, і за клятву й брехню, яку кажуть!</verse>
    <verse label="Ps 59:13">(59-14) У гніві їх знищ, знищ і хай їх не буде, і хай знають вони, що царює Бог в Якові, аж до кінців землі! Села.</verse>
    <verse label="Ps 59:14">(59-15) А надвечір вони повертаються, скиглять, як пес, і перебігають по місту.</verse>
    <verse label="Ps 59:15">(59-16) Вони вештатись будуть, щоб їсти, коли ж не наїдяться, то скаржитись будуть.</verse>
    <verse label="Ps 59:16">(59-17) А я буду співати про силу Твою, буду радісно вранці хвалити Твою милість, бо для мене Ти був в день недолі моєї твердинею й захистом!</verse>
    <verse label="Ps 59:17">(59-18) Твердине моя, до Тебе співати я буду, бо Бог оборона моя, милостивий мій Боже!</verse>
    <verse label="Ps 60:1">Для дириґетна хору. На спів: „Лілея свідчення". Золотий псалом Давидів для навчання, (60-2) коли він підпалив був Арам двух річок і Арам Цови, і вернувся Йоав і побив Едома в Соляній долині, дванадцять тисяч. (60-3) Боже, покинув Ти нас, розпорошив Ти нас, Ти нагнівався був, повернися ж до нас!</verse>
    <verse label="Ps 60:2">(60-4) Ти землею затряс, і її розірвав, уздоров же уламки її, бо вона захиталась!</verse>
    <verse label="Ps 60:3">(60-5) Ти вчинив, що народ Твій побачив тяжке, напоїв нас отрутним вином...</verse>
    <verse label="Ps 60:4">(60-6) Ти дав прапора тим, хто боїться Тебе, щоб збирались вони перед правдою. Села.</verse>
    <verse label="Ps 60:5">(60-7) Щоб любі Твої були визволені, Своєю правицею допоможи, й обізвися до нас!</verse>
    <verse label="Ps 60:6">(60-8) У святині Своїй Бог промовив: Нехай розвеселюсь, розділю Я Сихем і долину Суккотську поміряю!</verse>
    <verse label="Ps 60:7">(60-9) Належить Мені Ґілеад, Мені Манасія, а Єфрем охорона Моїй голові, Юда берло Моє.</verse>
    <verse label="Ps 60:8">(60-10) Моав то мідниця Мого миття, на Едом узуттям Своїм кину, филистею, вигукуй для Мене із радістю!</verse>
    <verse label="Ps 60:9">(60-11) Хто мене запровадить до міста твердинного, хто до Едому мене попровадить?</verse>
    <verse label="Ps 60:10">(60-12) Хіба ж Ти покинув нас, Боже, і серед нашого війська не вийдеш вже, Боже?</verse>
    <verse label="Ps 60:11">(60-13) Подай же нам поміч на ворога, людська бо поміч марнота!</verse>
    <verse label="Ps 60:12">(60-14) Ми мужність виявимо в Бозі, і Він потопче противників наших!</verse>
    <verse label="Ps 61:1">Для дириґетна хору. На струннім інструменті. Псалом Давидів. (61-2) Вислухай, Боже, благання моє, почуй же молитву мою,</verse>
    <verse label="Ps 61:2">(61-3) я кличу до Тебе від краю землі, коли серце моє омліває! На скелю, що вища від мене, мене попровадь,</verse>
    <verse label="Ps 61:3">(61-4) бо для мене Ти став пристановищем, баштою сильною супроти ворога!</verse>
    <verse label="Ps 61:4">(61-5) Хай я оселюся навіки в наметі Твоїм, в укритті Твоїх крил заховаюся, Села,</verse>
    <verse label="Ps 61:5">(61-6) бо Ти, Боже, почув обітниці мої, Ти дав спадщину тим, хто Ймення Твого боїться!</verse>
    <verse label="Ps 61:6">(61-7) Цареві примнож дні до днів, продовж роки йому немов вічні віки,</verse>
    <verse label="Ps 61:7">(61-8) нехай він перед Божим лицем пробуває навіки, хай милість та правда його стережуть!</verse>
    <verse label="Ps 61:8">(61-9) Отак буду співати я завжди про Ймення Твоє, виконувати буду щоденно обіти свої!</verse>
    <verse label="Ps 62:1">Для дириґетна хору. Для Єдутуна. Псалом Давидів. (62-2) Тільки від Бога чекай у мовчанні, о душе моя, від Нього спасіння моє!</verse>
    <verse label="Ps 62:2">(62-3) Тільки Він моя скеля й спасіння моє, Він твердиня моя, тому не захитаюся дуже!</verse>
    <verse label="Ps 62:3">(62-4) Доки будете ви нападати на людину? Усі хочете ви розтрощити її, немов мур той похилений, мов би паркан той валющий!</verse>
    <verse label="Ps 62:4">(62-5) Вони тільки й думають, як би зіпхнути її з висоти, вони полюбили неправду: благословляють своїми устами, в своєму ж нутрі проклинають!... Села.</verse>
    <verse label="Ps 62:5">(62-6) Тільки від Бога чекай у мовчанні, о душе моя, бо від Нього надія моя!</verse>
    <verse label="Ps 62:6">(62-7) Тільки Він моя скеля й спасіння моє, Він твердиня моя, тому не захитаюсь!</verse>
    <verse label="Ps 62:7">(62-8) У Бозі спасіння моє й моя слава, скеля сили моєї, моє пристановище в Бозі!</verse>
    <verse label="Ps 62:8">(62-9) Мій народе, кожного часу надійтесь на Нього, серце своє перед Ним виливайте, Бог для нас пристановище! Села.</verse>
    <verse label="Ps 62:9">(62-10) Справді, людські сини як та пара, сини й вищих мужів обмана: як узяти на вагу вони легші від пари всі разом!</verse>
    <verse label="Ps 62:10">(62-11) Не надійтесь на утиск, і не пишайтесь грабунком; як багатство росте, не прикладайте свого серця до нього!</verse>
    <verse label="Ps 62:11">(62-12) Один раз Бог сказав, а двічі я чув, що сила у Бога!</verse>
    <verse label="Ps 62:12">(62-13) і в Тебе, о Господи, милість, бо відплачуєш кожному згідно з ділами його!</verse>
    <verse label="Ps 63:1">Псалом Давидів, коли був він у пустині юдейській. (63-2) Боже Ти Бог мій, я шукаю від рання Тебе, душа моя прагне до Тебе, тужить тіло моє за Тобою в країні пустельній і вимученій без води...</verse>
    <verse label="Ps 63:2">(63-3) Я так приглядався до Тебе в святині, щоб бачити силу Твою й Твою славу,</verse>
    <verse label="Ps 63:3">(63-4) ліпша бо милість Твоя над життя, й мої уста Тебе прославляють!</verse>
    <verse label="Ps 63:4">(63-5) Так я буду в житті своїм благословляти Тебе, ради Ймення Твого буду руки свої підіймати!</verse>
    <verse label="Ps 63:5">(63-6) Насичується, ніби лоєм і товщем, душа моя, а уста мої хвалять губами співними.</verse>
    <verse label="Ps 63:6">(63-7) Як згадаю Тебе на постелі своїй, розмишляю про Тебе в сторожах нічних:</verse>
    <verse label="Ps 63:7">(63-8) що став Ти на поміч для мене, в тіні ж Твоїх крил я співатиму!</verse>
    <verse label="Ps 63:8">(63-9) Пригорнулась до Тебе душа моя, правиця Твоя підпирає мене.</verse>
    <verse label="Ps 63:9">(63-10) Вороги ж мою душу шукають для згуби, нехай западуться до споду землі,</verse>
    <verse label="Ps 63:10">(63-11) нехай помордовані будуть мечем, бодай стали шакалам поживою!</verse>
    <verse label="Ps 63:11">(63-12) А цар звеселиться у Бозі, буде хвалений кожен, хто йому присягає, будуть бо замкнені уста лжемовцям!</verse>
    <verse label="Ps 64:1">Для дириґетна хору. Псалом Давидів. (64-2) Вислухай, Боже, мій голос, як скаржуся я, від страху ворожого душу мою хорони!</verse>
    <verse label="Ps 64:2">(64-3) Заховай мене від потаємного збору злочинців, від крику свавільців,</verse>
    <verse label="Ps 64:3">(64-4) які нагострили свого язика, як меча, натягнули стрілу свою словом гірким,</verse>
    <verse label="Ps 64:4">(64-5) щоб таємно стріляти в невинного, вони нагло стрілятимуть в нього, і не будуть боятись!...</verse>
    <verse label="Ps 64:5">(64-6) У злій справі зміцняють себе, змовляються пастки таємно розставити, кажуть: Хто буде їх бачити?</verse>
    <verse label="Ps 64:6">(64-7) Вони кривди ховають... Загинемо, як задум їхній сповниться, бо нутро чоловіка та серце глибоке!</verse>
    <verse label="Ps 64:7">(64-8) Але вчинить Бог, що стріла на них стрілить, і нагло поранені будуть,</verse>
    <verse label="Ps 64:8">(64-9) і вчинить, що їхній язик допадеться до них, і будуть хитати головою усі, хто спогляне на них!...</verse>
    <verse label="Ps 64:9">(64-10) і всі люди боятися будуть, і будуть розказувати про чин Бога, і діло Його зрозуміють!</verse>
    <verse label="Ps 64:10">(64-11) і праведний Господом буде радіти, і буде вдаватись до Нього, і будуть похвалені всі простосерді!</verse>
    <verse label="Ps 65:1">Для дириґетна хору. Псалом Давидів. Пісня. Уся земле, покликуйте Богові:</verse>
    <verse label="Ps 65:2">Тобі, Боже, належиться слава в Сіоні, і Тобі має відданий бути обіт!</verse>
    <verse label="Ps 65:3">Ти, що молитви вислухуєш, всяке тіло до Тебе приходить!</verse>
    <verse label="Ps 65:4">Справи грішні зробились сильніші від нас, Ти наші гріхи пробачаєш!</verse>
    <verse label="Ps 65:5">Блаженний, кого вибираєш Ти та наближаєш, в оселях Твоїх спочивати той буде! наситимось ми добром дому Твого, найсвятішим із храму Твого!</verse>
    <verse label="Ps 65:6">Грізні речі Ти відповідаєш нам правдою, Боже, Спасителю наш, надіє всіх кінців землі та сущих далеко на морі,</verse>
    <verse label="Ps 65:7">що гори ставиш Своєю силою, підперезаний міццю,</verse>
    <verse label="Ps 65:8">що втихомирюєш гуркіт морів, їхніх хвиль та галас народів...</verse>
    <verse label="Ps 65:9">і будуть боятись ознак Твоїх мешканці кінців землі. Ти розвеселяєш країну, де вихід поранку й де вечір.</verse>
    <verse label="Ps 65:10">Ти відвідуєш землю та поїш її, Ти збагачуєш щедро її, повний води потік Божий, Ти збіжжя готуєш її, бо Ти так приготовив її!</verse>
    <verse label="Ps 65:11">Ти ріллю її насичуєш вогкістю, вирівнюєш груддя її, розпускаєш дощами її, Ти благословляєш рослинність її!</verse>
    <verse label="Ps 65:12">Ти добром Своїм рік вкороновуєш, і стежки Твої краплями товщу течуть!</verse>
    <verse label="Ps 65:13">Пасовиська пустині спливаються краплями, і радістю підперезались узгір'я! (65-14) Луги зодягнулись отарами, а долини покрилися збіжжям, гукають вони та співають!</verse>
    <verse label="Ps 66:1">Для дириґетна хору. Пісня. Псалом. Уся земле, покликуйте Богові,</verse>
    <verse label="Ps 66:2">виспівуйте честь Його Йменню, честь для слави Його покладіть!</verse>
    <verse label="Ps 66:3">Скажіть Богу: Які Твої вчинки грізні! Через силу велику Твою Твої вороги піддадуться Тобі,</verse>
    <verse label="Ps 66:4">вся земля буде падати до ніг Твоїх, і співати Тобі буде, оспівувати Ймення Твоє! Села.</verse>
    <verse label="Ps 66:5">ідіть і погляньте на Божі діла, Він грізний у ділах проти людських синів!</verse>
    <verse label="Ps 66:6">Він на суходіл змінив море, й переходили річку ногою, там раділи ми в Ньому!</verse>
    <verse label="Ps 66:7">Він царює навіки Своєю могутністю, очі Його між народами зорять, нехай не несуться відступники! Села.</verse>
    <verse label="Ps 66:8">Благословляйте, народи, нашого Бога, і голос слави Його розголошуйте,</verse>
    <verse label="Ps 66:9">що зберіг при житті нашу душу, і не дав нозі нашій спіткнутись,</verse>
    <verse label="Ps 66:10">бо Ти, Боже, нас випробовував, Ти нас перетопив, як срібло перетоплюється...</verse>
    <verse label="Ps 66:11">Ти нас до в'язниці впровадив, Ти пута поклав нам на стегна,</verse>
    <verse label="Ps 66:12">Ти їздити дав був людині по головах наших, ми ввійшли до огню й до води, але на широкі місця Ти нас вивів!</verse>
    <verse label="Ps 66:13">Увійду я до дому Твого з цілопаленнями, обіти свої Тобі виплачу ті,</verse>
    <verse label="Ps 66:14">що їх вимовили мої губи й сказали були мої уста в тісноті моїй!</verse>
    <verse label="Ps 66:15">Цілопалення ситих тельців піднесу Тобі з димом кадильним баранячим, приготую биків із козлами. Села.</verse>
    <verse label="Ps 66:16">ідіть, і послухайте, всі богобійні, а я розкажу, що Він учинив для моєї душі:</verse>
    <verse label="Ps 66:17">До Нього я кликав устами своїми, і хвали Йому під моїм язиком!</verse>
    <verse label="Ps 66:18">Коли б беззаконня я бачив у серці своїм, то Господь не почув би мене,</verse>
    <verse label="Ps 66:19">але Бог почув, і вислухав голос моєї молитви!</verse>
    <verse label="Ps 66:20">Благословенний Бог, Який не відкинув моєї молитви й Свого милосердя від мене!</verse>
    <verse label="Ps 67:1">Для дириґетна хору. На струнних знаряддях. Псалом. Пісня. (67-2) Нехай Бог помилує нас, і хай поблагословить, хай засяє над нами обличчям Своїм, Села,</verse>
    <verse label="Ps 67:2">(67-3) щоб пізнати дорогу Твою на землі, посеред народів усіх спасіння Твоє!</verse>
    <verse label="Ps 67:3">(67-4) Хай Тебе вихваляють народи, о Боже, хай славлять Тебе всі народи!</verse>
    <verse label="Ps 67:4">(67-5) Нехай веселяться й співають племена, бо Ти правдою судиш народи й племена ведеш на землі! Села.</verse>
    <verse label="Ps 67:5">(67-6) Хай Тебе вихваляють народи, о Боже, хай славлять Тебе всі народи!</verse>
    <verse label="Ps 67:6">(67-7) Земля врожай свій дала, Бог поблагословив нас, наш Бог!</verse>
    <verse label="Ps 67:7">(67-8) Нехай благословляє нас Бог, і всі кінці землі хай бояться Його!</verse>
    <verse label="Ps 68:1">Для дириґетна хору. Псалом Давидів. Пісня. (68-2) Нехай воскресне Бог, і розпорошаться вороги Його, і нехай від лиця Його повтікають Його ненависники!</verse>
    <verse label="Ps 68:2">(68-3) Як дим розвівається, так їх розвій, як топиться віск від огню, отак несправедливі загинуть перед Божим лицем!</verse>
    <verse label="Ps 68:3">(68-4) А праведні будуть радіти, і будуть тішитися перед Богом, і веселитися в радості будуть!</verse>
    <verse label="Ps 68:4">(68-5) Співайте Богові, виспівуйте Йменню Його, рівняйте дорогу Тому, Хто їде на хмарах, Господь Йому Ймення, та перед Ним веселіться!</verse>
    <verse label="Ps 68:5">(68-6) Сиротам батько й вдовицям суддя, то Бог у святому мешканні Своїм!</verse>
    <verse label="Ps 68:6">(68-7) Бог самітних уводить до дому, витягує в'язнів з кайданів, тільки відступники мешкати будуть у спаленій сонцем землі!</verse>
    <verse label="Ps 68:7">(68-8) Боже, коли перед народом Своїм Ти виходив, коли йшов Ти пустинею, Села,</verse>
    <verse label="Ps 68:8">(68-9) то тряслася земля, також капало небо було перед Богом, Сінай затремтів перед Богом, Богом ізраїля!</verse>
    <verse label="Ps 68:9">(68-10) Дощ добродійний спускаєш Ти краплями, Боже, на спадок Свій перемучений міцно поставив його.</verse>
    <verse label="Ps 68:10">(68-11) У ньому сиділо Твоє многолюддя, у Своїй доброті все готуєш Ти бідному, Боже!</verse>
    <verse label="Ps 68:11">(68-12) Господь дає слово; провісниць велика многота:</verse>
    <verse label="Ps 68:12">(68-13) Царі військ утікають, утікають, пані ж дому розділює здобич.</verse>
    <verse label="Ps 68:13">(68-14) Коли ви спочиваєте між обійстями то крила голубки покриті сріблом, а пера її зеленкавістю золота.</verse>
    <verse label="Ps 68:14">(68-15) Коли Всемогутній царів розпорошував в Краї, то сніг Ти спускав на Цалмоні.</verse>
    <verse label="Ps 68:15">(68-16) Гора Божа Башанська гора, гора верхогір'я гора та Башанська.</verse>
    <verse label="Ps 68:16">(68-17) Верхогір'я, чого заздрісно дивитеся на ту гору, що Бог зажадав на мешкання Своє, і Господь буде мешкати там завжди?</verse>
    <verse label="Ps 68:17">(68-18) Колесниць Божих дві десятьтисячки, тисячі багатократні, Господь із Сінаю прибув до святині.</verse>
    <verse label="Ps 68:18">(68-19) Ти піднявся був на висоту, полонених набрав, узяв дари ради людини, і відступники мешкати будуть у Господа Бога також.</verse>
    <verse label="Ps 68:19">(68-20) Благословенний Господь, тягарі Він щоденно нам носить, Бог наше спасіння! Села.</verse>
    <verse label="Ps 68:20">(68-21) Бог для нас Бог спасіння, і в Господа Владики виходи смерти!</verse>
    <verse label="Ps 68:21">(68-22) Але розторощить Бог голову Своїх ворогів, маківку, вкриту волоссям, того, хто в гріхах своїх ходить!</verse>
    <verse label="Ps 68:22">(68-23) Промовив Господь: Я спроваджу з Башану тебе, з глибин моря спроваджу,</verse>
    <verse label="Ps 68:23">(68-24) щоб ти ногу свою мив у крові, щоб язик твоїх псів мав частину свою в ворогів!</verse>
    <verse label="Ps 68:24">(68-25) Походи Твої, Боже, бачено, походи Бога мого у святині мого Царя:</verse>
    <verse label="Ps 68:25">(68-26) Попереду йшли співаки, потому грачі, посеред дівчат, що бряжчали на бубнах:</verse>
    <verse label="Ps 68:26">(68-27) Благословляйте на зборах Бога, Господа, ви, хто від джерел ізраїля!</verse>
    <verse label="Ps 68:27">(68-28) Там Веніямин молодий, їхній володар, князі Юди, їхні полки, князі Завулона, князі Нефталима.</verse>
    <verse label="Ps 68:28">(68-29) Твій Бог наказав тобі силу, будь силою, Боже, того, кого нам учинив!</verse>
    <verse label="Ps 68:29">(68-30) із храму Твого на Єрусалимі царі привезуть Тобі дара.</verse>
    <verse label="Ps 68:30">(68-31) Погрози звірині в очереті, череді волів разом з телятами людськими, понищ тих, хто кавалками срібла милується, розпорош ті народи, що воєн бажають!</verse>
    <verse label="Ps 68:31">(68-32) Прийдуть з Єгипту посли, і руки свої Куш простягне до Бога.</verse>
    <verse label="Ps 68:32">(68-33) Царства землі, співайте Богові, виспівуйте Господа, Села,</verse>
    <verse label="Ps 68:33">(68-34) що їздить в відвічному небі небес. Ось Він загримить Своїм голосом, голосом сильним.</verse>
    <verse label="Ps 68:34">(68-35) Визнайте Богові силу, величність Його над ізраїлем, а в хмарах потуга Його!</verse>
    <verse label="Ps 68:35">(68-36) Бог грізний у святинях Своїх, Бог ізраїлів Він, що народові дає силу й міць, Бог благословенний!</verse>
    <verse label="Ps 69:1">Для дириґетна хору. На спів: „Лелії". Давидів. (69-2) Спаси мене, Боже, бо води вже аж до душі підійшли!</verse>
    <verse label="Ps 69:2">(69-3) Я загруз у глибокім багні, і нема на чім стати, ввійшов я до водних глибин, і мене залила течія!</verse>
    <verse label="Ps 69:3">(69-4) Я змучився в крику своїм, висохло горло моє, очі мої затуманились від виглядання надії від Бога мого!...</verse>
    <verse label="Ps 69:4">(69-5) Тих, хто мене без причини ненавидить, стало більш, як волосся на моїй голові, набралися сили мої вороги, що безвинно мене переслідують, чого не грабував, те вертаю!</verse>
    <verse label="Ps 69:5">(69-6) Боже, Ти знаєш глупоту мою, а гріхи мої перед Тобою не сховані!</verse>
    <verse label="Ps 69:6">(69-7) Нехай через мене не матимуть стиду оті, хто на Тебе надіється, Господи, Господи Саваоте; нехай через мене не матимуть сорому ті, хто шукає Тебе, Боже ізраїлів,</verse>
    <verse label="Ps 69:7">(69-8) бо я ради Тебе зневагу ношу, ганьба покрила обличчя моє!...</verse>
    <verse label="Ps 69:8">(69-9) Для братів своїх став я відчужений, і чужий для синів своєї матері,</verse>
    <verse label="Ps 69:9">(69-10) бо ревність до дому Твойого з'їдає мене, і зневаги Твоїх зневажальників спадають на мене,</verse>
    <verse label="Ps 69:10">(69-11) і постом я виплакав душу свою, а це сталось мені на зневагу...</verse>
    <verse label="Ps 69:11">(69-12) За одежу надів я верету, і за приказку став я для них:</verse>
    <verse label="Ps 69:12">(69-13) про мене балакають ті, хто в брамі сидить, і пісні тих, хто п'янке попиває...</verse>
    <verse label="Ps 69:13">(69-14) А я молитва моя до Тебе, Господи, в часі Твоєї зичливости; в многоті милосердя Твойого подай мені відповідь про певність спасіння Твого,</verse>
    <verse label="Ps 69:14">(69-15) визволь з болота мене, щоб я не втопився, щоб я урятований був від своїх ненависників та від глибокости вод!</verse>
    <verse label="Ps 69:15">(69-16) Хай мене не заллє водяна течія, і хай глибінь мене не проковтне, і нехай своїх уст не замкне надо мною безодня!</verse>
    <verse label="Ps 69:16">(69-17) Обізвися до мене, о Господи, в міру доброї ласки Своєї, в міру великости Свого милосердя звернися до мене,</verse>
    <verse label="Ps 69:17">(69-18) і обличчя Свого не ховай від Свого раба, бо тісно мені, озвися ж небаром до мене,</verse>
    <verse label="Ps 69:18">(69-19) наблизись до моєї душі, порятуй же її, ради моїх ворогів відкупи Ти мене!...</verse>
    <verse label="Ps 69:19">(69-20) Ти знаєш наругу мою, і мій сором та ганьбу мою, перед Тобою всі мої вороги!</verse>
    <verse label="Ps 69:20">(69-21) Моє серце зламала наруга, і невигойний мій сором: я чекав співчуття та немає його, і потішителів та не знайшов!</verse>
    <verse label="Ps 69:21">(69-22) і жовчі поклали у мій хліб потішення, а в спразі моїй оцтом мене напували...</verse>
    <verse label="Ps 69:22">(69-23) Бодай пасткою стала їм їхня трапеза, а їхні учти тенетами,</verse>
    <verse label="Ps 69:23">(69-24) бодай їхні очі потемніли, щоб їм не бачити, а їхні клуби хай завжди хитаються!</verse>
    <verse label="Ps 69:24">(69-25) Вилий на них Свою ревність, а полум'я гніву Твого нехай їх доганяє!</verse>
    <verse label="Ps 69:25">(69-26) Нехай їхнє село опустошене буде, хай мешканця в їхніх наметах не буде!</verse>
    <verse label="Ps 69:26">(69-27) Бо кого Ти був збив, вони ще переслідують, і побільшують муки раненим Тобою...</verse>
    <verse label="Ps 69:27">(69-28) Додай же гріха на їхній гріх, щоб вони не ввійшли в справедливість Твою,</verse>
    <verse label="Ps 69:28">(69-29) нехай скреслені будуть із книги життя, і хай не будуть записані з праведними!...</verse>
    <verse label="Ps 69:29">(69-30) А я бідний та хворий, але, Боже, спасіння Твоє мене чинить могутнім,</verse>
    <verse label="Ps 69:30">(69-31) і я піснею буду хвалити ім'я Боже, співом вдячним Його величатиму!</verse>
    <verse label="Ps 69:31">(69-32) і буде для Господа краща вона від вола, від бика, що роги він має, що копита роздвоєні має.</verse>
    <verse label="Ps 69:32">(69-33) Побачать слухняні, і будуть радіти, хто ж Бога шукає нехай оживе ваше серце,</verse>
    <verse label="Ps 69:33">(69-34) бо до вбогих Господь прислухається, і в'язнями Своїми не гордує Він!</verse>
    <verse label="Ps 69:34">(69-35) Нехай хвалять Його небеса та земля, море й усе, що в них рухається,</verse>
    <verse label="Ps 69:35">(69-36) бо спасе Бог Сіона, і збудує для Юди міста, і замешкають там, і вспадкують його,</verse>
    <verse label="Ps 69:36">(69-37) і нащадки рабів Його посядуть його, й ті, хто любить ім'я Його, житимуть в нім!</verse>
    <verse label="Ps 70:1">Для дириґетна хору. Давидів. На пам'ятку. (70-2) Поквапся спасти мене, Боже, Господи, поспішися ж на поміч мені!</verse>
    <verse label="Ps 70:2">(70-3) Нехай посоромлені будуть, і хай застидаються ті, хто шукає моєї душі, щоб схопити її! Нехай подадуться назад, і нехай посоромлені будуть усі, хто бажає для мене лихого!</verse>
    <verse label="Ps 70:3">(70-4) Бодай повернулися з соромом ті, хто говорить на мене: Ага! Ага!</verse>
    <verse label="Ps 70:4">(70-5) Нехай тішаться та веселяться Тобою усі, хто шукає Тебе, та хто любить спасіння Твоє, і хай завжди говорять: Хай буде великий Господь!</verse>
    <verse label="Ps 70:5">(70-6) А я вбогий та бідний, поспіши ж Ти до Мене, о Боже: моя поміч і мій оборонець то Ти, Боже мій, не спізняйся!</verse>
    <verse label="Ps 71:1">До Тебе вдаюся я, Господи, хай же не буду повік засоромлений!</verse>
    <verse label="Ps 71:2">визволь мене через правду Свою, і звільни мене, нахили Своє ухо до мене, й спаси мене,</verse>
    <verse label="Ps 71:3">стань для мене за скелю мешкальну, куди міг би я завжди ховатись! Ти наказав рятувати мене, бо Ти скеля моя та твердиня моя!</verse>
    <verse label="Ps 71:4">Боже мій, визволь мене від руки беззаконного, від руки того, хто кривдить та гнобить мене,</verse>
    <verse label="Ps 71:5">Ти бо, Владико, надія моя, Господи, Ти охорона моя від юнацького віку мого!</verse>
    <verse label="Ps 71:6">На Тебе оперся я був від народження, від утроби моєї матері Ти охорона моя, в Тобі моя слава постійно!</verse>
    <verse label="Ps 71:7">Я став багатьом, як дивовище, та Ти сильна моя охорона!</verse>
    <verse label="Ps 71:8">Уста мої повні Твоєї хвали, увесь день Твоєї величности!</verse>
    <verse label="Ps 71:9">Не кидай мене на час старости, коли зменшиться сила моя, не лиши Ти мене,</verse>
    <verse label="Ps 71:10">бо мої вороги проти мене змовляються, а ті, що чатують на душу мою нараджаються разом,</verse>
    <verse label="Ps 71:11">говорячи: Бог покинув його, доганяйте й хапайте його, бо нема, хто б його врятував!...</verse>
    <verse label="Ps 71:12">Не віддалюйся, Боже, від мене, Боже мій поспішися ж на поміч мені!</verse>
    <verse label="Ps 71:13">Нехай посоромляться, хай позникають усі, хто ненавидить душу мою, бодай зодяглися в наругу та в сором усі, хто прагне для мене лихого!</verse>
    <verse label="Ps 71:14">А я буду постійно надіятись, і славу Твою над усе я помножу!</verse>
    <verse label="Ps 71:15">Уста мої оповідатимуть правду Твою, про спасіння Твоє увесь день, бо числа їх не знаю,</verse>
    <verse label="Ps 71:16">буду славити вчинки великі всевладного Господа, згадаю про правду Твою, єдино Твою!</verse>
    <verse label="Ps 71:17">Боже, навчав Ти мене від юнацтва мого, і аж дотепер я звіщаю про чуда Твої.</verse>
    <verse label="Ps 71:18">А Ти, Боже, не кидай мене аж до старости та сивини, поки я не звіщу про рамено Твоє поколінню, і кожному, хто тільки прийде про чини великі Твої!</verse>
    <verse label="Ps 71:19">Бо Твоя справедливість, о Боже, сягає аж до високости, Боже, що речі великі вчинив, хто рівний Тобі?</verse>
    <verse label="Ps 71:20">Ти мені показав був великі та люті нещастя, та знов Ти оживиш мене, і з безодень землі мене знову Ти витягнеш,</verse>
    <verse label="Ps 71:21">Ти збільшиш величність мою, і знову потішиш мене!</verse>
    <verse label="Ps 71:22">А я буду на арфі хвалити Тебе, Твою правду, мій Боже, із гуслами буду співати Тобі, Святий Ти ізраїлів!</verse>
    <verse label="Ps 71:23">Нехай співом радіють уста мої, бо буду співати Тобі я та душа моя, яку Ти врятував!</verse>
    <verse label="Ps 71:24">Шепоче про правду Твою мій язик цілий день, бо посоромлені, бо поганьблені всі, хто шукає лихого для мене!</verse>
    <verse label="Ps 72:1">Соломонів. Боже, Свої суди цареві подай, а Свою справедливість для сина царевого,</verse>
    <verse label="Ps 72:2">хай він правдою судить народа Твого, а вбогих Твоїх справедливістю!</verse>
    <verse label="Ps 72:3">Нехай гори приносять народові мир, а пагірки правду.</verse>
    <verse label="Ps 72:4">Він судитиме вбогих народу, помагатиме бідним, і тиснути буде гнобителя!</verse>
    <verse label="Ps 72:5">Будуть боятися Тебе, поки сонця, і поки місяця, з роду до роду!</verse>
    <verse label="Ps 72:6">Він зійде, як дощ на покіс, немов краплі, що зрошують землю!</verse>
    <verse label="Ps 72:7">Праведний буде цвісти в його дні, а спокій великий аж поки світитиме місяць,</verse>
    <verse label="Ps 72:8">і він запанує від моря до моря, і від Ріки аж до кінців землі!</verse>
    <verse label="Ps 72:9">Мешканці пустинь на коліна попадають перед обличчям його, а його вороги будуть порох лизати...</verse>
    <verse label="Ps 72:10">Царі Таршішу та островів дадуть дари, принесуть царі Шеви та Севи дарунки!</verse>
    <verse label="Ps 72:11">і впадуть перед ним усі царі, і будуть служити йому всі народи,</verse>
    <verse label="Ps 72:12">бо визволить він бідаря, що голосить, та вбогого, що немає собі допомоги!</verse>
    <verse label="Ps 72:13">Він змилується над убогим та бідним, і спасе душу бідних,</verse>
    <verse label="Ps 72:14">від кривди й насилля врятує їхню душу, їхня кров дорога буде в очах його!</verse>
    <verse label="Ps 72:15">і буде він жити, і дасть йому з золота Шеви, і завжди молитися буде за нього, буде благословляти його кожен день!</verse>
    <verse label="Ps 72:16">На землі буде збіжжя багато, на гірському верху зашумить, як Ливан, його плід, і народ зацвіте по містах, як трава на землі!</verse>
    <verse label="Ps 72:17">Хай ім'я його буде навіки, хай росте, поки сонця, наймення його, нехай благословляються ним, будуть хвалити його всі народи!</verse>
    <verse label="Ps 72:18">Благословен Господь Бог, Бог ізраїлів, єдиний, що чуда вчиняє,</verse>
    <verse label="Ps 72:19">і благословенне навіки ім'я Його слави, і хай Його слава всю землю наповнить! Амінь і амінь!</verse>
    <verse label="Ps 72:20">Скінчились молитви Давида, сина Єссея.</verse>
    <verse label="Ps 73:1">Псалом Асафів. Поправді Бог добрий ізраїлеві, Бог для щиросердих!</verse>
    <verse label="Ps 73:2">А я, мало не послизнулися ноги мої, мало не посковзнулися стопи мої,</verse>
    <verse label="Ps 73:3">бо лихим я завидував, бачивши спокій безбожних,</verse>
    <verse label="Ps 73:4">бо не мають страждання до смерти своєї, і здорове їхнє тіло,</verse>
    <verse label="Ps 73:5">на людській роботі нема їх, і разом із іншими людьми не зазнають вони вдарів.</verse>
    <verse label="Ps 73:6">Тому то пиха їхню шию оздоблює, зодягає їх шата насилля,</verse>
    <verse label="Ps 73:7">вилазять їм очі від жиру, бажання їхнього серця збулися,</verse>
    <verse label="Ps 73:8">сміються й злосливо говорять про утиск, говорять бундючно:</verse>
    <verse label="Ps 73:9">свої уста до неба підносять, а їхній язик по землі походжає!...</verse>
    <verse label="Ps 73:10">Тому то туди Його люди звертаються, і щедро беруть собі воду</verse>
    <verse label="Ps 73:11">та й кажуть: Хіба Бог те знає, і чи має Всевишній відомість,</verse>
    <verse label="Ps 73:12">як он ті безбожні й безпечні на світі збільшили багатство своє?</verse>
    <verse label="Ps 73:13">Направду, надармо очистив я серце своє, і в невинності вимив руки свої,</verse>
    <verse label="Ps 73:14">і ввесь день я побитий, і щоранку покараний...</verse>
    <verse label="Ps 73:15">Коли б я сказав: Буду так говорить, як вони, то спроневірився б я поколінню синів Твоїх.</verse>
    <verse label="Ps 73:16">і роздумував я, щоб пізнати оте, та трудне воно в очах моїх,</verse>
    <verse label="Ps 73:17">аж прийшов я в Божу святиню, і кінець їхній побачив:</verse>
    <verse label="Ps 73:18">направду, Ти їх на слизькому поставив, на спустошення кинув Ти їх!</verse>
    <verse label="Ps 73:19">Як вони в одній хвилі спустошені, згинули, пощезали від страхів!</verse>
    <verse label="Ps 73:20">Немов сном по обудженні, Господи, образом їхнім погордиш, мов сном по обудженні!</verse>
    <verse label="Ps 73:21">Бо болить моє серце, і в нутрі моїм коле,</verse>
    <verse label="Ps 73:22">а я немов бидло й не знаю, я перед Тобою худобою став!...</verse>
    <verse label="Ps 73:23">Та я завжди з Тобою, Ти держиш мене за правицю,</verse>
    <verse label="Ps 73:24">Ти Своєю порадою водиш мене, і потому до слави Ти візьмеш мене!</verse>
    <verse label="Ps 73:25">Хто є мені на небесах, окрім Тебе? А я при Тобі на землі не бажаю нічого!</verse>
    <verse label="Ps 73:26">Гине тіло моє й моє серце, та Бог скеля серця мого й моя доля навіки,</verse>
    <verse label="Ps 73:27">бо погинуть ось ті, хто бокує від Тебе, понищиш Ти кожного, хто відступить від Тебе!</verse>
    <verse label="Ps 73:28">А я, близькість Бога для мене добро, на Владику, на Господа свою певність складаю, щоб звіщати про всі Твої чини!</verse>
    <verse label="Ps 74:1">Псалом навчальний, Асафів. Нащо, Боже, назавжди Ти нас опустив, чого розпалився Твій гнів на отару Твого пасовиська?</verse>
    <verse label="Ps 74:2">Спогадай про громаду Свою, яку Ти віддавна набув, про племено спадку Свого, що його Ти був викупив, про ту гору Сіон, що на ній оселився,</verse>
    <verse label="Ps 74:3">підійми ж Свої стопи до вічних руїн, бо ворог усе зруйнував у святині!...</verse>
    <verse label="Ps 74:4">Ревіли Твої вороги у святині Твоїй, умістили знаки за ознаки свої,</verse>
    <verse label="Ps 74:5">виглядало то так, якби хто догори підіймав був сокири в гущавині дерева...</verse>
    <verse label="Ps 74:6">А тепер її різьби ураз розбивають вони молотком та сокирами,</verse>
    <verse label="Ps 74:7">Святиню Твою на огонь віддали, оселю Твого Ймення аж дощенту збезчестили...</verse>
    <verse label="Ps 74:8">Сказали вони в своїм серці: Зруйнуймо їх разом! і спалили в краю всі місця Божих зборів...</verse>
    <verse label="Ps 74:9">Наших ознак ми не бачимо, нема вже пророка, і між нами немає такого, хто знає, аж доки це буде...</verse>
    <verse label="Ps 74:10">Аж доки, о Боже, гнобитель знущатися буде, зневажатиме ворог навіки ім'я Твоє?</verse>
    <verse label="Ps 74:11">Для чого притримуєш руку Свою та правицю Свою? З середини лоня Свого їх понищ!</verse>
    <verse label="Ps 74:12">А Ти, Боже, віддавна мій Цар, Ти чиниш спасіння посеред землі!</verse>
    <verse label="Ps 74:13">Розділив Ти був море Своєю потугою, побив голови зміям на водах,</verse>
    <verse label="Ps 74:14">Ти левіятанові голову був поторощив, його Ти віддав був на їжу народові пустині,</verse>
    <verse label="Ps 74:15">Ти був розділив джерело та потік, Ти висушив ріки великі!</verse>
    <verse label="Ps 74:16">Твій день, а також Твоя ніч, приготовив Ти світло та сонце,</verse>
    <verse label="Ps 74:17">всі границі землі Ти поставив, Ти літо та зиму створив!</verse>
    <verse label="Ps 74:18">Пам'ятай же про це: ворог знущається з Господа, а народ нерозумний зневажує Ймення Твоє!</verse>
    <verse label="Ps 74:19">Не віддай звірині душі Своєї горлиці, живої Твоїх бідарів не забудь же назавжди!</verse>
    <verse label="Ps 74:20">Споглянь же на Свій заповіт, бо темноти землі повні мешкань насилля!</verse>
    <verse label="Ps 74:21">Нехай не відходить пригноблений посоромленим, бідний та вбогий нехай прославляють імення Твоє!</verse>
    <verse label="Ps 74:22">Встань же, о Боже, судися за справу Свою, пам'ятай про щоденну наругу Свою від безумного!</verse>
    <verse label="Ps 74:23">Не забудь же про вереск Своїх ворогів, про галас бунтівників проти Тебе, що завжди зростає!</verse>
    <verse label="Ps 75:1">Для дириґетна хору. „Не вигуби!" Псалом Асафів. Пісня. (75-2) Прославляємо, Боже, Тебе, прославляєм, бо близьке Твоє Ймення! Оповідають про чуда Твої.</verse>
    <verse label="Ps 75:2">(75-3) Коли прийде година означена, то Я буду судити справедливо.</verse>
    <verse label="Ps 75:3">(75-4) Розтопилась земля, і всі її мешканці, та стовпи її зміцнюю Я. Села.</verse>
    <verse label="Ps 75:4">(75-5) Я сказав до лихих: Не шалійте, а безбожним: Не підіймайте ви рога!</verse>
    <verse label="Ps 75:5">(75-6) Не підіймайте ви рога свого догори, не говоріть твердошийно,</verse>
    <verse label="Ps 75:6">(75-7) бо не від сходу, і не від заходу, і не від пустині надійде повищення,</verse>
    <verse label="Ps 75:7">(75-8) але судить Бог: того Він понижує, а того повищує,</verse>
    <verse label="Ps 75:8">(75-9) бо чаша в Господній руці, а шумливе вино повне мішаного, і наливає Він з нього, усі ж беззаконні землі виссуть та вип'ють лиш дріжджі її!</verse>
    <verse label="Ps 75:9">(75-10) А я буду звіщати навіки, співатиму Богові Якова,</verse>
    <verse label="Ps 75:10">(75-11) відрубаю всі роги безбожних, роги праведного піднесуться!</verse>
    <verse label="Ps 76:1">Для дириґетна хору. На неґінах. Псалом Асафів. Пісня. (76-2) Бог знаний у Юді, Його Ймення велике в ізраїлі!</verse>
    <verse label="Ps 76:2">(76-3) У Салимі намет Його, а мешкання Його на Сіоні,</verse>
    <verse label="Ps 76:3">(76-4) Він там поламав стріли луку, щита та меча, та війну! Села.</verse>
    <verse label="Ps 76:4">(76-5) Ти осяйний, потужніший за гори відвічні.</verse>
    <verse label="Ps 76:5">(76-6) Обдерто людей сильносердих, задрімали вони своїм сном, і не знайшли своїх рук усі мужі військові...</verse>
    <verse label="Ps 76:6">(76-7) Від сваріння Твого, Боже Яковів, оглушується колесниця та кінь:</verse>
    <verse label="Ps 76:7">(76-8) Ти Ти грізний, і хто перед обличчям Твоїм устоїть часу гніву Твого?...</verse>
    <verse label="Ps 76:8">(76-9) Як звіщаєш Ти суд із небес, то боїться й стихає земля,</verse>
    <verse label="Ps 76:9">(76-10) як встає Бог на суд, щоб спасти всіх покірних землі! Села.</verse>
    <verse label="Ps 76:10">(76-11) Бо й гнів людський Тебе вихваляє, решту ж гніву Ти поясом в'яжеш.</verse>
    <verse label="Ps 76:11">(76-12) Присягайте й виконуйте Господу, Богові вашому, усі, хто Його оточає, хай приносять дарунка Грізному:</verse>
    <verse label="Ps 76:12">(76-13) Він духа вельмож впокоряє, страшний Він для земних царів!</verse>
    <verse label="Ps 77:1">Для дириґетна хору. Псалом Асафів. (77-2) Мій голос до Бога, й я кликати буду, мій голос до Бога, й почує мене!</verse>
    <verse label="Ps 77:2">(77-3) В день недолі моєї шукаю я Господа, до Нього рука моя витягнена вночі й не зомліє, не хоче душа моя бути потішена:</verse>
    <verse label="Ps 77:3">(77-4) згадаю про Бога й зідхаю, розважаю й мій дух омліває! Села.</verse>
    <verse label="Ps 77:4">(77-5) Ти держиш повіки очей моїх, я побитий і не говорю...</verse>
    <verse label="Ps 77:5">(77-6) Пригадую я про дні давні, про роки відвічні,</verse>
    <verse label="Ps 77:6">(77-7) свою пісню вночі я пригадую, говорю з своїм серцем, а мій дух розважає:</verse>
    <verse label="Ps 77:7">(77-8) Чи навіки покине Господь, і вже більш не вподобає?</verse>
    <verse label="Ps 77:8">(77-9) Чи навіки спинилася милість Його? Чи скінчилося слово Його в рід і рід?</verse>
    <verse label="Ps 77:9">(77-10) Чи Бог милувати позабув? Чи гнівом замкнув Він Своє милосердя? Села.</verse>
    <verse label="Ps 77:10">(77-11) і промовив був я: То страждання моє переміна правиці Всевишнього.</verse>
    <verse label="Ps 77:11">(77-12) Пригадаю я вчинки Господні, як чудо Твоє я згадаю віддавна,</verse>
    <verse label="Ps 77:12">(77-13) і буду я думати про кожен Твій чин, і про вчинки Твої оповім!</verse>
    <verse label="Ps 77:13">(77-14) Боже, святая дорога Твоя, котрий бог великий, як Бог наш?</verse>
    <verse label="Ps 77:14">(77-15) Ти Той Бог, що чуда вчиняє, Ти виявив силу Свою між народами,</verse>
    <verse label="Ps 77:15">(77-16) Ти визволив люд Свій раменом, синів Якова й Йосипа! Села.</verse>
    <verse label="Ps 77:16">(77-17) Тебе бачили води, о Боже, Тебе бачили води й тремтіли, затряслися й безодні.</verse>
    <verse label="Ps 77:17">(77-18) Лилася струмком вода з хмар, тучі видали грім, також там і сям Твої стріли літали.</verse>
    <verse label="Ps 77:18">(77-19) Гуркіт грому Твого на небесному колі, й блискавки освітили вселенну, тремтіла й тряслася земля!</verse>
    <verse label="Ps 77:19">(77-20) Через море дорога Твоя, а стежка Твоя через води великі, і не видно було Твоїх стіп.</verse>
    <verse label="Ps 77:20">(77-21) Ти провадив народ Свій, немов ту отару, рукою Мойсея та Аарона.</verse>
    <verse label="Ps 78:1">Пісня навчальна Асафова. Послухай, мій люду, науки моєї, нахиліть своє ухо до слів моїх уст,</verse>
    <verse label="Ps 78:2">нехай я відкрию уста свої приказкою, нехай стародавні прислів'я я висловлю!</verse>
    <verse label="Ps 78:3">Що ми чули й пізнали, і що розповідали батьки наші нам,</verse>
    <verse label="Ps 78:4">того не сховаємо від їхніх синів, будемо розповідати про славу Господню аж до покоління останнього, і про силу Його та про чуда Його, які Він учинив!</verse>
    <verse label="Ps 78:5">Він поставив засвідчення в Якові, а Закона поклав ув ізраїлі, про які наказав був Він нашим батькам завідомити про них синів їхніх,</verse>
    <verse label="Ps 78:6">щоб знало про це покоління майбутнє, сини, що народжені будуть, устануть і будуть розповідати своїм дітям.</verse>
    <verse label="Ps 78:7">і положать на Бога надію свою, і не забудуть діл Божих, Його ж заповіді берегтимуть.</verse>
    <verse label="Ps 78:8">і не стануть вони, немов їхні батьки, поколінням непокірливим та бунтівничим, поколінням, що серця свого не поставило міцно, і що дух його Богу невірний.</verse>
    <verse label="Ps 78:9">Сини Єфрема, озброєні лучники, повернулися взад у день бою:</verse>
    <verse label="Ps 78:10">вони не берегли заповіту Божого, а ходити в Законі Його відреклися,</verse>
    <verse label="Ps 78:11">і забули вони Його чини та чуда Його, які їм показав.</verse>
    <verse label="Ps 78:12">Він чудо вчинив був для їхніх батьків ув єгипетськім краї, на полі Цоанськім:</verse>
    <verse label="Ps 78:13">Він море розсік, і їх перепровадив, а воду поставив, як вал;</verse>
    <verse label="Ps 78:14">і провадив їх хмарою вдень, а сяйвом огню цілу ніч;</verse>
    <verse label="Ps 78:15">на пустині Він скелі розсік, і щедро усіх напоїв, як з безодні.</verse>
    <verse label="Ps 78:16">Він витягнув із скелі потоки, і води текли, немов ріки.</verse>
    <verse label="Ps 78:17">Та грішили вони проти Нього ще далі, і в пустині гнівили Всевишнього,</verse>
    <verse label="Ps 78:18">і Бога вони випробовували в своїм серці, для душ своїх їжі бажаючи.</verse>
    <verse label="Ps 78:19">і вони говорили насупроти Бога й казали: Чи Бог зможе в пустині трапезу зготовити?</verse>
    <verse label="Ps 78:20">Тож ударив у скелю і води линули, і полилися потоки! Чи Він зможе також дати хліба? Чи Він наготує м'ясива народові Своєму?</verse>
    <verse label="Ps 78:21">Тому то почув це Господь та й розгнівався, і огонь запалав проти Якова, і проти ізраїля теж знявся гнів,</verse>
    <verse label="Ps 78:22">бо не вірували вони в Бога, і на спасіння Його не надіялись.</verse>
    <verse label="Ps 78:23">А Він хмарам згори наказав, і відчинив двері неба,</verse>
    <verse label="Ps 78:24">і спустив, немов дощ, на них манну для їжі, і збіжжя небесне їм дав:</verse>
    <verse label="Ps 78:25">Хліб ангольський їла людина, Він послав їм поживи до ситости!</verse>
    <verse label="Ps 78:26">Крім цього, Він східнього вітра порушив на небі, і міццю Своєю привів полудневого вітра,</verse>
    <verse label="Ps 78:27">і дощем на них м'ясо пустив, немов порох, а птаство крилате, як морський пісок,</verse>
    <verse label="Ps 78:28">і спустив його серед табору його, коло наметів його.</verse>
    <verse label="Ps 78:29">і їли вони та й наситились дуже, Він їм їхнє бажання приніс!</verse>
    <verse label="Ps 78:30">Та ще не вдовольнили жадання свого, ще їхня їжа була в їхніх устах,</verse>
    <verse label="Ps 78:31">а гнів Божий піднявся на них, та й побив їхніх ситих, і вибранців ізраїлевих повалив...</verse>
    <verse label="Ps 78:32">Проте ще й далі грішили вони та не вірили в чуда Його,</verse>
    <verse label="Ps 78:33">і Він докінчив у марноті їхні дні, а їхні літа у страху.</verse>
    <verse label="Ps 78:34">Як Він їх побивав, то бажали Його, і верталися, й Бога шукали,</verse>
    <verse label="Ps 78:35">і пригадували, що Бог їхня скеля, і Бог Всевишній то їхній Викупитель.</verse>
    <verse label="Ps 78:36">і своїми устами влещували Його, а своїм язиком лжу сплітали Йому,</verse>
    <verse label="Ps 78:37">бо їхнє серце не міцно стояло при Нім, і не були вони вірні в Його заповіті...</verse>
    <verse label="Ps 78:38">Та він, Милосердний, гріх прощав і їх не губив, і часто відвертав Свій гнів, і не будив усю Свою лютість,</verse>
    <verse label="Ps 78:39">і Він пам'ятав, що вони тільки тіло, вітер, який переходить і не повертається!</verse>
    <verse label="Ps 78:40">Скільки вони прогнівляли Його на пустині, зневажали Його на степу!</verse>
    <verse label="Ps 78:41">і все знову та знов випробовували вони Бога, і зневажали Святого ізраїлевого,</verse>
    <verse label="Ps 78:42">вони не пам'ятали руки Його з дня, як Він вибавив їх із недолі,</verse>
    <verse label="Ps 78:43">як в Єгипті чинив Він знамена Свої, а на полі Цоанському чуда Свої,</verse>
    <verse label="Ps 78:44">і в кров обернув річки їхні та їхні потоки, щоб вони не пили...</verse>
    <verse label="Ps 78:45">Він послав був на них рої мух, і їх жерли вони, і жаб і вони їх губили.</verse>
    <verse label="Ps 78:46">А врожай їхній віддав був Він гусені, а їхню працю сарані.</verse>
    <verse label="Ps 78:47">Виноград їхній Він градом побив, а приморозком їхні шовковиці.</verse>
    <verse label="Ps 78:48">і Він градові віддав їхній скот, а блискавкам череди їхні.</verse>
    <verse label="Ps 78:49">Він послав був на них Свій гнів запальний, і лютість, й обурення, й утиск, наслання злих анголів.</verse>
    <verse label="Ps 78:50">Він дорогу зрівняв був для гніву Свого, їхні душі не стримав від смерти, життя ж їхнє віддав моровиці.</verse>
    <verse label="Ps 78:51">і побив Він усіх перворідних в Єгипті, первістків сили в наметах Хамових.</verse>
    <verse label="Ps 78:52">і повів Він, немов ту отару, народ Свій, і їх попровадив, як стадо, в пустині.</verse>
    <verse label="Ps 78:53">і провадив безпечно Він їх, і вони не боялись, а море накрило було ворогів їхніх.</verse>
    <verse label="Ps 78:54">і Він їх привів до границі святині Своєї, до тієї гори, що правиця Його набула.</verse>
    <verse label="Ps 78:55">і народи Він повиганяв перед їхнім обличчям, і кинув для них жеребка про спадок, і в їхніх наметах племена ізраїлеві оселив.</verse>
    <verse label="Ps 78:56">Та й далі вони випробовували та гнівили Всевишнього Бога, і Його постанов не додержували,</verse>
    <verse label="Ps 78:57">і відступали та зраджували, немов їхні батьки відвернулись, як обманливий лук.</verse>
    <verse label="Ps 78:58">і жертівниками своїми гнівили Його, і дрочили Його своїми фіґурами.</verse>
    <verse label="Ps 78:59">Бог почув усе це і розгнівався, і сильно обридивсь ізраїлем,</verse>
    <verse label="Ps 78:60">і покинув оселю в Шіло, скинію ту, що вмістив був посеред людей,</verse>
    <verse label="Ps 78:61">і віддав до неволі Він силу Свою, а величність Свою в руку ворога...</verse>
    <verse label="Ps 78:62">і віддав для меча Свій народ, і розгнівався був на спадщину Свою:</verse>
    <verse label="Ps 78:63">його юнаків огонь пожирав, а дівчатам його не співали весільних пісень,</verse>
    <verse label="Ps 78:64">його священики від меча полягли, і не плакали вдови його.</verse>
    <verse label="Ps 78:65">Та небавом збудився Господь, немов зо сну, як той велет, що ніби вином був підкошений,</verse>
    <verse label="Ps 78:66">і вдарив Своїх ворогів по озадку, вічну ганьбу їм дав!</verse>
    <verse label="Ps 78:67">Та Він погордив намет Йосипів, і племена Єфремового не обрав,</verse>
    <verse label="Ps 78:68">а вибрав Собі плем'я Юдине, гору Сіон, що її полюбив!</verse>
    <verse label="Ps 78:69">і святиню Свою збудував Він, як місце високе, як землю, що навіки її вґрунтував.</verse>
    <verse label="Ps 78:70">і вибрав Давида, Свого раба, і від кошар його взяв,</verse>
    <verse label="Ps 78:71">від кітних овечок його Він привів, щоб Якова пас він, народа Свого, та ізраїля, спадок Свій,</verse>
    <verse label="Ps 78:72">і він пас їх у щирості серця свого, і провадив їх мудрістю рук своїх!</verse>
    <verse label="Ps 79:1">Псалом Асафів. Боже, погани ввійшли до спадку Твого, занечистили храм Твій святий, Єрусалим на руїни змінили!</verse>
    <verse label="Ps 79:2">Рабів Твоїх трупи вони віддали на поживу для птаства небесного, тіло Твоїх богобійних звірині земній...</verse>
    <verse label="Ps 79:3">Вони розливали їхню кров, немов воду, в околицях Єрусалиму, і не було погребальників!...</verse>
    <verse label="Ps 79:4">Ми стали за ганьбу для наших сусідів, за наругу та посміх для наших околиць...</verse>
    <verse label="Ps 79:5">Аж доки, о Господи, гніватись будеш назавжди, доки буде палати Твій гнів, як огонь?</verse>
    <verse label="Ps 79:6">Вилий Свій гнів на людей, що Тебе не пізнали, і на царства, що Ймення Твого не кличуть,</verse>
    <verse label="Ps 79:7">бо вони з'їли Якова, а мешкання його опустошили!</verse>
    <verse label="Ps 79:8">Не пам'ятай гріхів предківських нам, нехай попередить нас скоро Твоє милосердя, бо ми зовсім ослабли!...</verse>
    <verse label="Ps 79:9">Поможи нам, Боже нашого спасіння, ради слави Ймення Твого, і збережи нас, і прости наші гріхи ради Ймення Свого!</verse>
    <verse label="Ps 79:10">Чого будуть казати погани: Де їхній Бог? Нехай в наших очах між народами стане відомою помста за пролиту кров Твоїх рабів,</verse>
    <verse label="Ps 79:11">нехай перед лице Твоє дійде стогін в'язня! За великістю сили рамена Твого збережи на смерть прирокованих!</verse>
    <verse label="Ps 79:12">А нашим сусідам верни семикратно на лоно їхнє їхню наругу, якою Тебе зневажали, о Господи!</verse>
    <verse label="Ps 79:13">А ми, Твій народ і отара Твого пасовиська, будем дякувати Тобі вічно, будем оповідати про славу Твою з роду в рід!</verse>
    <verse label="Ps 80:1">Для дириґетна хору. На „Лілеї". Свідоцтво. Псалом Асафів. (80-2) Пастирю ізраїлів, послухай же, Ти, що провадиш, немов ту отару, Йосипа, що на Херувимах сидиш, появися</verse>
    <verse label="Ps 80:2">(80-3) перед обличчям Єфрема, і Веніямина, і Манасії! Пробуди Свою силу, і прийди, щоб спасти нас!</verse>
    <verse label="Ps 80:3">(80-4) Боже, приверни нас, і хай засяє обличчя Твоє, й ми спасемось!</verse>
    <verse label="Ps 80:4">(80-5) Господи, Боже Саваоте, доки будеш Ти гніватися на молитву народу Свого?</verse>
    <verse label="Ps 80:5">(80-6) Ти вчинив був, що їли вони слізний хліб, і їх напоїв Ти сльозами великої міри...</verse>
    <verse label="Ps 80:6">(80-7) Ти нас положив суперечкою нашим сусідам, і насміхаються з нас неприятелі наші...</verse>
    <verse label="Ps 80:7">(80-8) Боже Саваоте, приверни нас, і хай засяє обличчя Твоє, й ми спасемось!</verse>
    <verse label="Ps 80:8">(80-9) Виноградину Ти переніс із Єгипту, Ти вигнав народи й її посадив,</verse>
    <verse label="Ps 80:9">(80-10) Ти випорожнив перед нею, і закоренила коріння своє, й переповнила край,</verse>
    <verse label="Ps 80:10">(80-11) гори покрилися тінню її, а віття її Божі кедри,</verse>
    <verse label="Ps 80:11">(80-12) аж до моря галузки її посилаєш, а парості її до ріки!</verse>
    <verse label="Ps 80:12">(80-13) Але нащо вилім зробив Ти в горожі її, і всі нищать її, хто проходить дорогою?</verse>
    <verse label="Ps 80:13">(80-14) Гризе її вепр лісовий, і звірина польова виїдає її!</verse>
    <verse label="Ps 80:14">(80-15) Боже Саваоте, вернися ж, споглянь із небес і побач, і відвідай цього виноградника,</verse>
    <verse label="Ps 80:15">(80-16) і охорони його, якого насадила правиця Твоя, і галузку, яку Ти для Себе зміцнив!</verse>
    <verse label="Ps 80:16">(80-17) В огні виноградина спалена, відтята, гинуть від свару обличчя Твого,</verse>
    <verse label="Ps 80:17">(80-18) нехай буде рука Твоя над мужем Твоєї правиці, на людському сині, якого зміцнив Ти Собі!</verse>
    <verse label="Ps 80:18">(80-19) А ми не відступимо від Тебе, Ти нас оживиш, і ми будемо ім'я Твоє кликати!</verse>
    <verse label="Ps 80:19">(80-20) Господи, Боже Саваоте, приверни нас, і хай засяє обличчя Твоє, й ми спасемось!</verse>
    <verse label="Ps 81:1">Для дириґетна хору. На ґітійськім знарядді. Асафів. (81-2) Співайте Богові, нашій твердині, покликуйте Богові Якова,</verse>
    <verse label="Ps 81:2">(81-3) заспівайте пісню, і заграйте на бубні, на цитрі приємній із гуслами,</verse>
    <verse label="Ps 81:3">(81-4) засурміть у сурму в новомісяччя, на повні в день нашого свята,</verse>
    <verse label="Ps 81:4">(81-5) бо це право ізраїлеві, Закон Бога Якова!</verse>
    <verse label="Ps 81:5">(81-6) На свідчення в Йосипі Він учинив його, як пішов був на землю єгипетську. Почув був там мову, якої не знав:</verse>
    <verse label="Ps 81:6">(81-7) Рамена його Я звільнив з тягару, від коша його руки звільнились.</verse>
    <verse label="Ps 81:7">(81-8) Ти був кликав у недолі, й я видер тебе, Я відповідаю тобі в укритті громовім, Я випробував був тебе над водою Мериви. Села.</verse>
    <verse label="Ps 81:8">(81-9) Слухай же ти, Мій народе, і хай Я засвідчу тобі, о ізраїлю, коли б ти послухав Мене:</verse>
    <verse label="Ps 81:9">(81-10) нехай бога чужого у тебе не буде, і не кланяйся богу сторонньому!</verse>
    <verse label="Ps 81:10">(81-11) Я Господь, Бог твій, що з краю єгипетського тебе вивів, відчини свої уста і Я їх наповню!</verse>
    <verse label="Ps 81:11">(81-12) Але Мій народ не послухався був Мого голосу, не згодився зо Мною ізраїль,</verse>
    <verse label="Ps 81:12">(81-13) і Я їх пустив ради впертости їхнього серця, нехай вони йдуть за своїми порадами!</verse>
    <verse label="Ps 81:13">(81-14) Коли б Мій народ був послухав Мене, коли б був ізраїль ходив по дорогах Моїх,</verse>
    <verse label="Ps 81:14">(81-15) ще мало і Я похилив би був їхніх ворогів, і руку Свою повернув би був Я на противників їхніх!</verse>
    <verse label="Ps 81:15">(81-16) Ненависники Господа йому б покорились, і був би навіки їхній час,</verse>
    <verse label="Ps 81:16">(81-17) і Я жиром пшениці його годував би, і медом із скелі тебе б насищав!</verse>
    <verse label="Ps 82:1">Псалом Асафів. Бог на Божім зібранні стоїть, серед богів Він судить:</verse>
    <verse label="Ps 82:2">Аж доки ви будете несправедливо судити, і доки будете ви підіймати обличчя безбожних? Села.</verse>
    <verse label="Ps 82:3">Розсудіте нужденного та сироту, оправдайте убогого та бідаря,</verse>
    <verse label="Ps 82:4">порятуйте нужденного та бідака, збережіть з руки несправедливих!</verse>
    <verse label="Ps 82:5">Не пізнали та не зрозуміли, у темряві ходять вони... Всі основи землі захитались...</verse>
    <verse label="Ps 82:6">Я сказав був: Ви боги, і сини ви Всевишнього всі,</verse>
    <verse label="Ps 82:7">та однак повмираєте ви, як людина, і попадаєте, як кожен із вельмож.</verse>
    <verse label="Ps 82:8">Устань же, о Боже, та землю суди, бо у владі Твоїй всі народи!</verse>
    <verse label="Ps 83:1">Пісня. Псалом Асафів. (83-2) Боже, не будь мовчазним, не мовчи, і не будь Ти спокійним, о Боже,</verse>
    <verse label="Ps 83:2">(83-3) бо ось зашуміли Твої вороги, а Твої ненависники голови попідіймали!</verse>
    <verse label="Ps 83:3">(83-4) Вони проти народу Твого хитрий задум видумують, і нараджуються проти тих, кого Ти бережеш!</verse>
    <verse label="Ps 83:4">(83-5) Вони кажуть: Ходіть но, та знищимо їх з-між народів, і згадуватись більш не буде імення ізраїля!</verse>
    <verse label="Ps 83:5">(83-6) Бо вони однодушно нарадилися, проти Тебе умови складають,</verse>
    <verse label="Ps 83:6">(83-7) намети Едома й ізмаїльтян, Моав та агаряни,</verse>
    <verse label="Ps 83:7">(83-8) Ґевал і Аммон, і Амалик, Филистея з мешканцями Тиру.</verse>
    <verse label="Ps 83:8">(83-9) і Ашшур поєднався був з ними, вони синам Лотовим стали раменом. Села.</verse>
    <verse label="Ps 83:9">(83-10) Зроби їм, як Мідіянові, як Сісері, як Явінові в долині Кішон,</verse>
    <verse label="Ps 83:10">(83-11) при Ен-Дорі вони були знищені, стали погноєм землі!</verse>
    <verse label="Ps 83:11">(83-12) Поклади їх та їхніх вельмож, як Орева, й як Зеева, й як Зеваха, й як Цалмунну, усіх їхніх князів,</verse>
    <verse label="Ps 83:12">(83-13) що казали були: Візьмімо на спадок для себе помешкання Боже!</verse>
    <verse label="Ps 83:13">(83-14) Боже мій, бодай стали вони, немов порох у вихрі, як солома на вітрі!</verse>
    <verse label="Ps 83:14">(83-15) Як огонь палить ліс, й як запалює полум'я гори,</verse>
    <verse label="Ps 83:15">(83-16) так Ти їх пожени Своїм вихром, і настраш Своєю бурею!</verse>
    <verse label="Ps 83:16">(83-17) Наповни обличчя їхнє соромом, і хай шукають вони Твоє Ймення, о Господи!</verse>
    <verse label="Ps 83:17">(83-18) Нехай будуть вони засоромлені, й завжди хай будуть настрашені, і хай застидаються, й хай вони згинуть!</verse>
    <verse label="Ps 83:18">(83-19) і нехай вони знають, що Ти, Твоє Ймення Господь, Сам Ти, Всевишній, на цілій землі!</verse>
    <verse label="Ps 84:1">Для дириґетна хору. На ґітійськомім знарядді. Синів Кореєвих. Псалом. (84-2) Які любі оселі Твої, Господи Саваоте!</verse>
    <verse label="Ps 84:2">(84-3) Затужена та омліває душа моя за подвір'ями Господа, моє серце та тіло моє линуть до Бога Живого!</verse>
    <verse label="Ps 84:3">(84-4) і пташка знаходить домівку, і кубло собі ластівка, де кладе пташенята свої, при жертівниках Твоїх, Господи Саваоте, Царю мій і Боже мій!</verse>
    <verse label="Ps 84:4">(84-5) Блаженні, хто мешкає в домі Твоїм, вони будуть повіки хвалити Тебе! Села.</verse>
    <verse label="Ps 84:5">(84-6) Блаженна людина, що в Тобі має силу свою, блаженні, що в їхньому серці дороги до Тебе,</verse>
    <verse label="Ps 84:6">(84-7) ті, що через долину Плачу переходять, чинять її джерелом, і дощ ранній дає благословення!</verse>
    <verse label="Ps 84:7">(84-8) Вони ходять від сили до сили, і показуються перед Богом у Сіоні.</verse>
    <verse label="Ps 84:8">(84-9) Господи, Боже Саваоте, послухай молитву мою, почуй, Боже Яковів! Села.</verse>
    <verse label="Ps 84:9">(84-10) Щите наш, поглянь же, о Боже, і придивись до обличчя Свого помазанця!</verse>
    <verse label="Ps 84:10">(84-11) Ліпший бо день на подвір'ях Твоїх, аніж тисяча в іншому місці, я б вибрав сидіти при порозі дому Бога мого, аніж жити в наметах безбожности!</verse>
    <verse label="Ps 84:11">(84-12) Бо сонце та щит Господь, Бог! Господь дає милість та славу, добра не відмовляє усім, хто в невинності ходить.</verse>
    <verse label="Ps 84:12">(84-13) Господи Саваоте, блаженна людина, що на Тебе надіється!</verse>
    <verse label="Ps 85:1">Для дириґетна хору. Синів Кореєвих. Псалом. (85-2) Ти вподобав Собі Свою землю, о Господи, долю Якову Ти повернув,</verse>
    <verse label="Ps 85:2">(85-3) Ти провину народу Свого простив, увесь гріх їхній покрив! Села.</verse>
    <verse label="Ps 85:3">(85-4) Ти гнів Свій увесь занехав, Ти повстримав Свій гнів від палючої лютости!</verse>
    <verse label="Ps 85:4">(85-5) Поверни нас до Себе, о Боже нашого спасіння, а Свій гнів проти нас поторощ!</verse>
    <verse label="Ps 85:5">(85-6) Чи навіки Ти гніватись будеш на нас, і протягнеш Свій гнів з роду в рід?</verse>
    <verse label="Ps 85:6">(85-7) Отож, Ти оживиш нас знову, і буде радіти народ Твій Тобою!</verse>
    <verse label="Ps 85:7">(85-8) Покажи нам, о Господи, милість Свою, і подай нам спасіння Своє,</verse>
    <verse label="Ps 85:8">(85-9) нехай я почую, що каже Бог, Господь, бо говорить Він Мир! народові Своєму й Своїм святим, і нехай до безумства вони не вертаються!</verse>
    <verse label="Ps 85:9">(85-10) Справді, спасіння Його близьке тим, хто боїться Його, щоб слава Його була в нашій землі.</verse>
    <verse label="Ps 85:10">(85-11) Милість та правда спіткаються, справедливість та мир поцілуються,</verse>
    <verse label="Ps 85:11">(85-12) правда з землі виростає, а справедливість із небес визирає.</verse>
    <verse label="Ps 85:12">(85-13) і Господь дасть добро, а земля наша дасть урожай свій.</verse>
    <verse label="Ps 85:13">(85-14) Справедливість ходитиме перед обличчям Його, і кроки свої на дорогу поставить.</verse>
    <verse label="Ps 86:1">Молитва Давидова. Нахили, Господи, ухо Своє і вислухай мене, бо я бідний та вбогий!</verse>
    <verse label="Ps 86:2">Бережи мою душу, бо я богобійний, спаси Ти, мій Боже, Свого раба, що на Тебе надію кладе!</verse>
    <verse label="Ps 86:3">Змилосердься до мене, о Господи, бо я кличу до Тебе ввесь день,</verse>
    <verse label="Ps 86:4">потіш душу Свого раба, бо до Тебе підношу я, Господи, душу мою,</verse>
    <verse label="Ps 86:5">бо Ти, Господи, добрий і вибачливий, і многомилостивий для всіх, хто кличе до Тебе!</verse>
    <verse label="Ps 86:6">Почуй же, о Господи, молитву мою, і вислухай голос благання мого,</verse>
    <verse label="Ps 86:7">в день недолі своєї я кличу до Тебе, бо Ти обізвешся до мене!</verse>
    <verse label="Ps 86:8">Нема, Господи, поміж богами такого, як Ти, і чинів нема, як чини Твої!</verse>
    <verse label="Ps 86:9">Всі народи, яких Ти створив, поприходять і попадають перед лицем Твоїм, Господи, та ім'я Твоє славити будуть,</verse>
    <verse label="Ps 86:10">великий бо Ти, та чуда вчиняєш, Ти Бог єдиний!</verse>
    <verse label="Ps 86:11">Дорогу Свою покажи мені, Господи, і я буду ходити у правді Твоїй, приєднай моє серце боятися Ймення Твого!</verse>
    <verse label="Ps 86:12">Я буду всім серцем своїм вихваляти Тебе, Господи, Боже Ти мій, і славити буду повіки ім'я Твоє,</verse>
    <verse label="Ps 86:13">велика бо милість Твоя надо мною, і вирвав Ти душу мою від шеолу глибокого!</verse>
    <verse label="Ps 86:14">Боже, злочинці повстали на мене, а натовп гнобителів прагне моєї душі, і перед собою не ставлять Тебе...</verse>
    <verse label="Ps 86:15">А Ти, Господи, Бог щедрий і милосердний, довготерпеливий і многомилостивий, і справедливий,</verse>
    <verse label="Ps 86:16">зглянься на мене, й помилуй мене, подай же Своєму рабові Свою силу, і спаси сина Своєї невільниці!</verse>
    <verse label="Ps 86:17">Учини мені знака на добре, і нехай це побачать мої ненависники, і хай засоромлені будуть, бо Ти, Господи, мені допоміг та мене звеселив!</verse>
    <verse label="Ps 87:1">Синів Кореєвих. Псалом. Пісня. Основа його на горах святих,</verse>
    <verse label="Ps 87:2">Господь любить брами Сіону понад усі селища Яковові.</verse>
    <verse label="Ps 87:3">Славне розповідають про тебе, місто Боже! Села.</verse>
    <verse label="Ps 87:4">Тим, хто знає мене, нагадаю про Рагав та про Вавилон; ось Филистея та Тир з Кушем кажуть: Отой народився був там.</verse>
    <verse label="Ps 87:5">і про Сіон говоритимуть: Той і той народився був у ньому, й Сам Всевишній зміцняє його!</verse>
    <verse label="Ps 87:6">Господь буде лічити у книзі народів: Оцей народився був там! Села.</verse>
    <verse label="Ps 87:7">і співають у танку вони: У Тобі всі джерела мої!</verse>
    <verse label="Ps 88:1">Пісня. Псалом. Синів Кореєвих. Для дириґетна хору. На „Махалат лефннот". Пісня навчальна Гемана езрахеяннина. (88-2) Господи, Боже спасіння мого, вдень я кличу й вночі я перед Тобою:</verse>
    <verse label="Ps 88:2">(88-3) хай молитва моя дійде перед обличчя Твоє, нахили Своє ухо до зойку мого,</verse>
    <verse label="Ps 88:3">(88-4) душа бо моя наситилась нещастями, а життя моє зблизилося до шеолу!</verse>
    <verse label="Ps 88:4">(88-5) Я до тих прирахований став, що в могилу відходять, я став, немов муж той безсилий...</verse>
    <verse label="Ps 88:5">(88-6) Я кинений серед померлих, немов оті трупи, що в гробі лежать, що про них Ти не згадуєш більш, і потяті вони від Твоєї руки...</verse>
    <verse label="Ps 88:6">(88-7) Умістив Ти мене в глибочезну могилу, до пітьми в глибинах.</verse>
    <verse label="Ps 88:7">(88-8) На мене лягла Твоя лють, і Ти всіма Своїми ламаннями мучив мене... Села.</verse>
    <verse label="Ps 88:8">(88-9) Віддалив Ти від мене знайомих моїх, учинив Ти мене за огиду для них... Я замкнений і не виходжу,</verse>
    <verse label="Ps 88:9">(88-10) стемніло з біди моє око... Я кожного дня Тебе кличу, о Господи, простягаю до Тебе руки свої!...</verse>
    <verse label="Ps 88:10">(88-11) Чи Ти чудо вчиниш померлим? Чи трупи встануть і будуть хвалити Тебе? Села.</verse>
    <verse label="Ps 88:11">(88-12) Хіба милість Твоя буде в гробі звіщатись, а вірність Твоя в аввадоні?</verse>
    <verse label="Ps 88:12">(88-13) Чи познається в темряві чудо Твоє, а в краю забуття справедливість Твоя?</verse>
    <verse label="Ps 88:13">(88-14) Та я кличу до Тебе, о Господи, і вранці молитва моя Тебе випереджує...</verse>
    <verse label="Ps 88:14">(88-15) Для чого, о Господи, кидаєш душу мою, ховаєш від мене обличчя Своє?</verse>
    <verse label="Ps 88:15">(88-16) Нужденний я та помираю відмалку, переношу страхіття Твої, я ослаблений став...</verse>
    <verse label="Ps 88:16">(88-17) Перейшли надо мною Твої пересердя, страхіття Твої зруйнували мене,</verse>
    <verse label="Ps 88:17">(88-18) вони оточають мене, як вода, увесь день, вони разом мене облягають...</verse>
    <verse label="Ps 88:18">(88-19) друга й приятеля віддалив Ти від мене, знайомі мої як та темрява!...</verse>
    <verse label="Ps 89:1">Навчальна пісня Етана езрахеяннина. (89-2) Про милості Господа буду співати повіки, я буду звіщати устами своїми про вірність Твою з роду в рід!</verse>
    <verse label="Ps 89:2">(89-3) Бо я був сказав: Буде навіки збудована милість, а небо Ти вірність Свою встановляєш на нім.</verse>
    <verse label="Ps 89:3">(89-4) Я склав заповіта з вибранцем Своїм, присягнув Я Давидові, Моєму рабові:</verse>
    <verse label="Ps 89:4">(89-5) Встановлю Я навіки насіння твоє, а твій трон Я збудую на вічні віки! Села.</verse>
    <verse label="Ps 89:5">(89-6) і небо хвалитиме, Господи, чудо Твоє, також вірність Твою на зібранні святих,</verse>
    <verse label="Ps 89:6">(89-7) бо хто в небі подібний до Господа? Хто подібний до Господа серед Божих синів?</verse>
    <verse label="Ps 89:7">(89-8) Бог дуже страшний у зібранні святих, і грізний Він на ціле довкілля Своє!</verse>
    <verse label="Ps 89:8">(89-9) Господи, Боже Саваоте, хто сильний, як Ти, Господи? А вірність Твоя на довкіллі Твоїм!</verse>
    <verse label="Ps 89:9">(89-10) Ти пануєш над силою моря, коли підіймаються хвилі, Ти їх втихомирюєш.</verse>
    <verse label="Ps 89:10">(89-11) Ти стиснув Рагава, як трупа, і сильним раменом Своїм розпорошив Своїх ворогів.</verse>
    <verse label="Ps 89:11">(89-12) Твої небеса, Твоя теж земля, вселенна і все, що на ній, Ти їх заложив!</verse>
    <verse label="Ps 89:12">(89-13) Північ та південє Ти їх створив, Фавор та Хермон співають про Ймення Твоє.</verse>
    <verse label="Ps 89:13">(89-14) Могутнє рамено Твоє, рука Твоя сильна, висока правиця Твоя!</verse>
    <verse label="Ps 89:14">(89-15) Справедливість та право підстава престолу Твого, милість та правда обличчя Твоє випереджують!</verse>
    <verse label="Ps 89:15">(89-16) Блаженний народ, що знає він поклик святковий, Господи, вони ходять у світлі обличчя Твого!</verse>
    <verse label="Ps 89:16">(89-17) Радіють вони цілий день Твоїм іменням, і підвищуються Твоєю справедливістю,</verse>
    <verse label="Ps 89:17">(89-18) бо окраса їхньої сили то Ти, а Твоєю зичливістю ріг наш підноситься,</verse>
    <verse label="Ps 89:18">(89-19) бо щит наш Господній, а цар наш від Святого ізраїлевого!</verse>
    <verse label="Ps 89:19">(89-20) Тоді богобійним Своїм промовляв Ти в об'явленні та говорив: Я поклав допомогу на сильного, Я вибранця підніс із народу:</verse>
    <verse label="Ps 89:20">(89-21) знайшов Я Давида, Свого раба, Я його намастив Своєю святою оливою,</verse>
    <verse label="Ps 89:21">(89-22) щоб із ним була сильна рука Моя, а рамено Моє вміцнило його!</verse>
    <verse label="Ps 89:22">(89-23) Ворог на нього не нападе, а син беззаконня не буде його переслідувати,</verse>
    <verse label="Ps 89:23">(89-24) його ворогів поб'ю перед обличчям його, і вдарю його ненависників!</verse>
    <verse label="Ps 89:24">(89-25) із ним Моя вірність та милість Моя, а Йменням Моїм його ріг піднесеться,</verse>
    <verse label="Ps 89:25">(89-26) і Я покладу його руку на море, і на ріки правицю його.</verse>
    <verse label="Ps 89:26">(89-27) Він Мене буде звати: Отець Ти мій, Бог мій, і скеля спасіння мого!</verse>
    <verse label="Ps 89:27">(89-28) Я вчиню його теж перворідним, найвищим над земних царів.</verse>
    <verse label="Ps 89:28">(89-29) Свою милість для нього навіки сховаю, і Мій заповіт йому вірний,</verse>
    <verse label="Ps 89:29">(89-30) і насіння його покладу Я навіки, а трона його як дні неба!</verse>
    <verse label="Ps 89:30">(89-31) Коли ж його діти покинуть Закона Мого, і не будуть держатись наказів Моїх,</verse>
    <verse label="Ps 89:31">(89-32) коли ізневажать Мої постанови, і не будуть держатись наказів Моїх,</verse>
    <verse label="Ps 89:32">(89-33) тоді палицею навіщу їхню провину, та поразами їхнє беззаконня!</verse>
    <verse label="Ps 89:33">(89-34) А ласки Своєї від нього Я не заберу, і не зраджу його в Своїй вірності,</verse>
    <verse label="Ps 89:34">(89-35) не збезчещу Свого заповіту, а що було з уст Моїх вийшло, того не зміню!</verse>
    <verse label="Ps 89:35">(89-36) Одне в Своїй святості Я присягнув, не повім Я неправди Давидові:</verse>
    <verse label="Ps 89:36">(89-37) повік буде насіння його, а престол його передо Мною як сонце,</verse>
    <verse label="Ps 89:37">(89-38) як місяць, він буде стояти повіки, і Свідок на хмарі правдивий... Села.</verse>
    <verse label="Ps 89:38">(89-39) А Ти опустив та обридив, розгнівався Ти на Свого помазанця,</verse>
    <verse label="Ps 89:39">(89-40) Ти неважливим зробив заповіта Свого раба, Ти скинув на землю корону його,</verse>
    <verse label="Ps 89:40">(89-41) всю горожу його поламав, твердині його обернув на руїну!...</verse>
    <verse label="Ps 89:41">(89-42) Всі грабують його, хто проходить дорогою, він став для сусідів своїх посміховищем...</verse>
    <verse label="Ps 89:42">(89-43) Підніс Ти правицю його переслідувачів, усіх його ворогів Ти потішив,</verse>
    <verse label="Ps 89:43">(89-44) і Ти відвернув вістря шаблі його... у війні ж не підтримав його...</verse>
    <verse label="Ps 89:44">(89-45) Ти слави позбавив його, а трона його повалив був на землю,</verse>
    <verse label="Ps 89:45">(89-46) скоротив Ти був дні його молодости, розтягнув над ним сором! Села.</verse>
    <verse label="Ps 89:46">(89-47) Доки, Господи, будеш ховатись назавжди, доки буде палати Твій гнів, як огонь?</verse>
    <verse label="Ps 89:47">(89-48) Пам'ятай же про мене, яка довгота життя людського? Для чого створив Ти всіх людських синів на ніщо?</verse>
    <verse label="Ps 89:48">(89-49) Котрий чоловік буде жити, а смерти на бачитиме, збереже свою душу від сили шеолу? Села.</verse>
    <verse label="Ps 89:49">(89-50) Де Твої перші милості, Господи, що їх присягав Ти Давидові у Своїй вірності?</verse>
    <verse label="Ps 89:50">(89-51) Згадай, Господи, про ганьбу рабів Своїх, яку я ношу в своїм лоні від усіх великих народів,</verse>
    <verse label="Ps 89:51">(89-52) якою Твої вороги зневажають, о Господи, і кроки Твого помазанця безславлять!</verse>
    <verse label="Ps 89:52">(89-53) Благословенний навіки Господь! Амінь і амінь!</verse>
    <verse label="Ps 90:1">Молитва Мойсея, чоловіка Божого. Господи, пристановищем нашим Ти був з роду в рід!</verse>
    <verse label="Ps 90:2">Перше ніж гори народжені, і поки Ти витворив землю та світ, то від віку й до віку Ти Бог!</verse>
    <verse label="Ps 90:3">Ти людину вертаєш до пороху, і кажеш: Вернітеся, людські сини!</verse>
    <verse label="Ps 90:4">Бо в очах Твоїх тисяча літ, немов день той вчорашній, який проминув, й як сторожа нічна...</verse>
    <verse label="Ps 90:5">Пустив Ти на них течію, вони стали, як сон, вони, як трава, що минає:</verse>
    <verse label="Ps 90:6">уранці вона розцвітає й росте, а на вечір зів'яне та сохне!</verse>
    <verse label="Ps 90:7">Бо від гніву Твого ми гинемо, і пересердям Твоїм перестрашені,</verse>
    <verse label="Ps 90:8">Ти наші провини поклав перед Себе, гріхи ж нашої молодости на світло Свого лиця!</verse>
    <verse label="Ps 90:9">Бо всі наші дні промайнули у гніві Твоїм, скінчили літа ми свої, як зідхання...</verse>
    <verse label="Ps 90:10">Дні літ наших у них сімдесят літ, а при силах вісімдесят літ, і гордощі їхні страждання й марнота, бо все швидко минає, і ми відлітаємо...</verse>
    <verse label="Ps 90:11">Хто відає силу гніву Твого? А Твоє пересердя як страх перед Тобою!</verse>
    <verse label="Ps 90:12">Навчи нас лічити отак наші дні, щоб ми набули серце мудре!</verse>
    <verse label="Ps 90:13">Привернися ж, о Господи, доки терпітимемо? і пожалій Своїх рабів!</verse>
    <verse label="Ps 90:14">Насити нас уранці Своїм милосердям, і ми будемо співати й радіти по всі наші дні!</verse>
    <verse label="Ps 90:15">Порадуй же нас за ті дні, коли Ти впокоряв нас, за ті роки, що в них ми зазнали лихого!</verse>
    <verse label="Ps 90:16">Нехай виявиться Твоє діло рабам Твоїм, а величність Твоя їхнім синам,</verse>
    <verse label="Ps 90:17">і хай буде над нами благовоління Господа, Бога нашого, і діло рук наших утверди нам, і діло рук наших утверди його!</verse>
    <verse label="Ps 91:1">Хто живе під покровом Всевишнього, хто в тіні Всемогутнього мешкає,</verse>
    <verse label="Ps 91:2">той скаже до Господа: Охороно моя та твердине моя, Боже мій, я надіюсь на Нього!</verse>
    <verse label="Ps 91:3">Бо Він тебе вирве з тенет птахолова, з моровиці згубної,</verse>
    <verse label="Ps 91:4">Він пером Своїм вкриє тебе, і під крильми Його заховаєшся ти! Щит та лук Його правда.</verse>
    <verse label="Ps 91:5">Не будеш боятися страху нічного, ані стріли, що вдень пролітає,</verse>
    <verse label="Ps 91:6">ані зарази, що в темряві ходить, ані моровиці, що нищить опівдні,</verse>
    <verse label="Ps 91:7">впаде тисяча з боку від тебе, і десять тисяч праворуч від тебе, до тебе ж не дійде!...</verse>
    <verse label="Ps 91:8">Тільки своїми очима подивишся, і заплату безбожним попобачиш,</verse>
    <verse label="Ps 91:9">бо Господа, охорону мою, Всевишнього ти учинив за своє пристановище!</verse>
    <verse label="Ps 91:10">Тебе зло не спіткає, і до намету твого вдар не наблизиться,</verse>
    <verse label="Ps 91:11">бо Своїм Анголам Він накаже про тебе, щоб тебе пильнували на всіх дорогах твоїх,</verse>
    <verse label="Ps 91:12">на руках вони будуть носити тебе, щоб не вдарив об камінь своєї ноги!</verse>
    <verse label="Ps 91:13">На лева й вужа ти наступиш, левчука й крокодила ти будеш топтати!</verse>
    <verse label="Ps 91:14">Що бажав він Мене, то його збережу, зроблю його сильним, бо знає ім'я Моє він;</verse>
    <verse label="Ps 91:15">як він Мене кликатиме, то йому відповім, Я з ним буду в недолі, врятую його та прославлю його,</verse>
    <verse label="Ps 91:16">і довгістю днів Я насичу його, і він бачити буде спасіння Моє!</verse>
    <verse label="Ps 92:1">Псалом. Пісня на день суботній. (92-2) То добре, щоб дякувати Господеві й виспівувати Ймення Твоє, о Всевишній,</verse>
    <verse label="Ps 92:2">(92-3) вранці розповідати про милість Твою, а ночами про правду Твою</verse>
    <verse label="Ps 92:3">(92-4) на десятиструнній й на арфі, на лютні та гуслах,</verse>
    <verse label="Ps 92:4">(92-5) бо потішив мене Ти, о Господи, вчинком Своїм, про діла Твоїх рук я співаю!</verse>
    <verse label="Ps 92:5">(92-6) Які то величні діла Твої, Господи, дуже глибокі думки Твої,</verse>
    <verse label="Ps 92:6">(92-7) нерозумна людина не знає, а недоумок не зрозуміє того!</verse>
    <verse label="Ps 92:7">(92-8) Коли несправедливі ростуть, як трава, і цвітуть всі злочинці, то на те, щоб навіки були вони знищені,</verse>
    <verse label="Ps 92:8">(92-9) а Ти, Господи, на висоті повік-віку!</verse>
    <verse label="Ps 92:9">(92-10) Бо ось вороги Твої, Господи, бо ось вороги Твої згинуть, розпорошаться всі беззаконники!</verse>
    <verse label="Ps 92:10">(92-11) і Ти рога мого підніс немов в однорожця, мене намастив Ти оливою свіжою.</verse>
    <verse label="Ps 92:11">(92-12) і дивилося око моє на занепад моїх ворогів, тих злочинців, що на мене встають, почують про це мої уші!</verse>
    <verse label="Ps 92:12">(92-13) Зацвіте справедливий, як пальма, і виженеться, немов кедр на Ливані,</verse>
    <verse label="Ps 92:13">(92-14) посаджені в домі Господнім цвітуть на подвір'ях нашого Бога,</verse>
    <verse label="Ps 92:14">(92-15) іще в сивині вони будуть цвісти, будуть ситі та свіжі,</verse>
    <verse label="Ps 92:15">(92-16) щоб розповідати, що щирий Господь, моя скеля, і в Ньому неправди нема!</verse>
    <verse label="Ps 93:1">Царює Господь, зодягнувся у велич, зодягнувся Господь, оперезався Він силою, і міцно поставлений всесвіт, щоб не захитався!</verse>
    <verse label="Ps 93:2">Престол Твій поставлений міцно спрадавна, від вічности Ти!</verse>
    <verse label="Ps 93:3">Ріки піднесли, о Господи, ріки піднесли свій гуркіт, ріки будуть підносити шум від удару їхніх хвиль,</verse>
    <verse label="Ps 93:4">та над гуркіт великих тих вод, над морські потужнії хвилі, могутніший Господь у висоті!</verse>
    <verse label="Ps 93:5">Свідоцтва Твої дуже певні, а дому Твоєму належиться святість, о Господи, на довгії дні!</verse>
    <verse label="Ps 94:1">Бог помсти Господь, Бог помсти з'явився,</verse>
    <verse label="Ps 94:2">піднесися, о Судде землі, бундючним заплату віддай!</verse>
    <verse label="Ps 94:3">Аж доки безбожні, о Господи, аж доки безбожні втішатися будуть?</verse>
    <verse label="Ps 94:4">Доки будуть верзти, говорити бундючно, доки будуть пишатись злочинці?</verse>
    <verse label="Ps 94:5">Вони тиснуть народ Твій, о Господи, а спадок Твій вони мучать...</verse>
    <verse label="Ps 94:6">Вдову та чужинця вбивають вони, і мордують сиріт</verse>
    <verse label="Ps 94:7">та й говорять: Не бачить Господь, і не завважить Бог Яковів...</verse>
    <verse label="Ps 94:8">Зрозумійте це ви, нерозумні в народі, а ви, убогі на розум, коли наберетеся глузду?</verse>
    <verse label="Ps 94:9">Хіба Той, що ухо щепив, чи Він не почує? Хіба Той, що око створив, чи Він не побачить?</verse>
    <verse label="Ps 94:10">Хіба Той, що карає народи, чи Він не скартає, Він, що навчає людину знання?</verse>
    <verse label="Ps 94:11">Господь знає всі людські думки, що марнота вони!</verse>
    <verse label="Ps 94:12">Блаженний той муж, що його Ти караєш, о Господи, і з Закону Свого навчаєш його,</verse>
    <verse label="Ps 94:13">щоб його заспокоїти від лиходення, аж поки не викопана буде яма безбожному,</verse>
    <verse label="Ps 94:14">бо Господь не опустить народу Свого, а спадку Свого не полишить,</verse>
    <verse label="Ps 94:15">бо до праведности суд повернеться, а за ним всі невинного серця!</verse>
    <verse label="Ps 94:16">Хто встане зо мною навпроти злостивих, хто встане зо мною навпроти злочинців?</verse>
    <verse label="Ps 94:17">Коли б не Господь мені в поміч, то душа моя трохи була б не лягла в царство смерти!...</verse>
    <verse label="Ps 94:18">Коли я кажу: Похитнулась нога моя, то, Господи, милість Твоя підпирає мене!</verse>
    <verse label="Ps 94:19">Коли мої думки болючі в нутрі моїм множаться, то розради Твої веселять мою душу!</verse>
    <verse label="Ps 94:20">Чи престол беззаконня з Тобою з'єднається, той, що гріх учиняє над право?</verse>
    <verse label="Ps 94:21">Збираються проти душі справедливого, і чисту кров винуватять.</verse>
    <verse label="Ps 94:22">і Господь став для мене твердинею, і мій Бог став за скелю притулку мого,</verse>
    <verse label="Ps 94:23">і Він їхню силу на них повернув, і злом їхнім їх нищить, їх нищить Господь, Бог наш!</verse>
    <verse label="Ps 95:1">Ходіть, заспіваймо Господеві, покликуймо радісно скелі спасіння нашого,</verse>
    <verse label="Ps 95:2">хвалою обличчя Його випереджуймо, співаймо для Нього пісні,</verse>
    <verse label="Ps 95:3">бо Господь Бог великий, і великий Він Цар над богами всіма,</verse>
    <verse label="Ps 95:4">що в Нього в руці глибини землі, і Його верхогір'я гірські,</verse>
    <verse label="Ps 95:5">що море Його, і вчинив Він його, і руки Його суходіл уформували!</verse>
    <verse label="Ps 95:6">Прийдіть, поклонімося, і припадім, на коліна впадім перед Господом, що нас учинив!</verse>
    <verse label="Ps 95:7">Він наш Бог, а ми люди Його пасовиська й отара руки Його. Сьогодні, коли Його голос почуєте,</verse>
    <verse label="Ps 95:8">не робіте твердим серця вашого, мов при Мериві, немов на пустині в день спроби,</verse>
    <verse label="Ps 95:9">коли ваші батьки Мене брали на спробу, Мене випробовували, також бачили діло Моє.</verse>
    <verse label="Ps 95:10">Сорок літ був огидним Мені оцей рід, й Я сказав: Цей народ блудосерді вони, й не пізнали доріг Моїх,</verse>
    <verse label="Ps 95:11">тому заприсягся Я в гніві Своїм, що до місця Мого відпочинку не ввійдуть вони!</verse>
    <verse label="Ps 96:1">Співайте для Господа пісню нову, уся земле, співайте для Господа!</verse>
    <verse label="Ps 96:2">Співайте для Господа, благословляйте ім'я Його, з дня на день сповіщайте спасіння Його!</verse>
    <verse label="Ps 96:3">Розповідайте про славу Його між поганами, про чуда Його між усіми народами,</verse>
    <verse label="Ps 96:4">бо великий Господь і прославлений вельми, Він грізний понад богів усіх!</verse>
    <verse label="Ps 96:5">Бо всі боги народів божки, а Господь створив небеса,</verse>
    <verse label="Ps 96:6">перед лицем Його слава та велич, сила й краса у святині Його!</verse>
    <verse label="Ps 96:7">Дайте Господу, роди народів, дайте Господу славу та силу,</verse>
    <verse label="Ps 96:8">дайте Господу славу ймення Його, жертви приносьте і входьте в подвір'я Його!</verse>
    <verse label="Ps 96:9">Додолу впадіть ув оздобі святій перед Господом, тремтіть перед обличчям Його, уся земле,</verse>
    <verse label="Ps 96:10">сповістіть між народами: Царює Господь! Він вселенну зміцнив, щоб не захиталась, Він буде судити людей справедливо!</verse>
    <verse label="Ps 96:11">Хай небо радіє, і хай веселиться земля, нехай гримить море й усе, що у нім,</verse>
    <verse label="Ps 96:12">нехай поле радіє та все, що на ньому! Нехай заспівають тоді всі дерева лісні,</verse>
    <verse label="Ps 96:13">перед Господнім лицем, бо гряде Він, бо землю судити гряде, Він за справедливістю буде судити вселенну, і народи по правді Своїй!</verse>
    <verse label="Ps 97:1">Царює Господь: хай радіє земля, нехай веселяться численні острови!</verse>
    <verse label="Ps 97:2">Хмара та морок круг Нього, справедливість та право підстава престолу Його.</verse>
    <verse label="Ps 97:3">Огонь іде перед лицем Його, і ворогів Його палить навколо.</verse>
    <verse label="Ps 97:4">Освітили вселенну Його блискавиці, те бачить земля та тремтить!</verse>
    <verse label="Ps 97:5">Гори, як віск, розтопилися перед обличчям Господнім, перед обличчям Господа всієї землі.</verse>
    <verse label="Ps 97:6">Небо розповідає про правду Його, й бачать славу Його всі народи.</verse>
    <verse label="Ps 97:7">Нехай посоромлені будуть усі, хто ідолам служить, хто божками вихвалюється! Додолу впадіть перед Ним, усі боги!</verse>
    <verse label="Ps 97:8">Почув і звеселився Сіон, і потішились Юдині дочки через Твої присуди, Господи,</verse>
    <verse label="Ps 97:9">бо над усією землею Найвищий Ти, Господи, над богами всіма Ти піднесений сильно!</verse>
    <verse label="Ps 97:10">Хто Господа любить, ненавидьте зло! Хто рятує душі святих Своїх, Той визволить їх із руки несправедливих.</verse>
    <verse label="Ps 97:11">Світло сіється для справедливого, а для простосердих розрада.</verse>
    <verse label="Ps 97:12">Радійте, праведні, Господом, і славте Його святу пам'ять!</verse>
    <verse label="Ps 98:1">Псалом. Співайте для Господа пісню нову, бо Він чуда вчинив! Йому помогла правиця Його та святе рамено Його.</verse>
    <verse label="Ps 98:2">Спасіння Своє Господь виявив, перед очима народів відкрив Свою правду.</verse>
    <verse label="Ps 98:3">Пам'ятає Він Якову милість Свою, й Свою вірність для дому ізраїля. Бачать всі кінці землі те спасіння, що чинить наш Бог.</verse>
    <verse label="Ps 98:4">Уся земле, викликуйте Господу, покликуйте радісно, і співайте та грайте!</verse>
    <verse label="Ps 98:5">Грайте Господеві на гуслах, на гуслах і піснопінням,</verse>
    <verse label="Ps 98:6">на сурмах і голосом рогу викликуйте перед обличчям Царя Цього й Господа!</verse>
    <verse label="Ps 98:7">Нехай шумить море й усе, що у ньому, вселенна й мешканці її,</verse>
    <verse label="Ps 98:8">ріки хай плещуть в долоні, разом радіють хай гори</verse>
    <verse label="Ps 98:9">перед обличчям Господнім, бо Він землю судити гряде: Він за справедливістю буде судити вселенну, і народи по правді!</verse>
    <verse label="Ps 99:1">Царює Господь, і народи тремтять, сидить на Херувимах, і трясеться земля!</verse>
    <verse label="Ps 99:2">Великий Господь на Сіоні, і піднесений Він над усіма народами!</verse>
    <verse label="Ps 99:3">Хай ім'я Твоє славлять, велике й грізне воно!</verse>
    <verse label="Ps 99:4">А сила Царя любить право, справедливість Ти міцно поставив, Ти Якову право та правду вчинив!</verse>
    <verse label="Ps 99:5">Звеличуйте Господа, нашого Бога, і вклоняйтесь підніжкові ніг Його, Він бо Святий!</verse>
    <verse label="Ps 99:6">Мойсей й Аарон серед священиків Його, а Самуїл серед тих, що кличуть імення Його. Вони кликали до Господа, і Він вислухав їх,</verse>
    <verse label="Ps 99:7">у стовпі хмари до них говорив. Вони зберігали свідоцтва Його й постанови, що Він дав був для них.</verse>
    <verse label="Ps 99:8">Господи, Боже наш, Ти вислуховував їх, Ти був для них Богом вибачливим, але мстився за їхні діла.</verse>
    <verse label="Ps 99:9">Звеличуйте Господа, нашого Бога, і вклоняйтеся перед горою святою Його, бо Святий Господь, Бог наш!</verse>
    <verse label="Ps 100:1">Вдячний псалом. Уся земле, покликуйте Господу!</verse>
    <verse label="Ps 100:2">Служіть Господеві із радістю, перед обличчя Його підійдіте зо співом!</verse>
    <verse label="Ps 100:3">Знайте, що Господь Бог Він, Він нас учинив, і Його ми, Його ми народ та отара Його пасовиська.</verse>
    <verse label="Ps 100:4">Увійдіть в Його брами з подякуванням, на подвір'я Його з похвалою! Виславляйте Його, ім'я Його благословляйте,</verse>
    <verse label="Ps 100:5">бо добрий Господь, Його милість навіки, а вірність Його з роду в рід!</verse>
    <verse label="Ps 101:1">Псалом Давидів. Я виспівувати буду про милість та суд, я буду співати до Тебе, о Господи,</verse>
    <verse label="Ps 101:2">придивлятимуся до дороги невинного. Коли прийдеш до мене? Я буду ходити в невинності серця свого серед дому мого,</verse>
    <verse label="Ps 101:3">не поставлю я перед очима своїми речі нікчемної, діло відступства ненавиджу, не приляже до мене воно,</verse>
    <verse label="Ps 101:4">перекірливе серце відходить від мене, лихого не знаю!</verse>
    <verse label="Ps 101:5">Хто таємно обчорнює ближнього свого, я знищу того, високоокого й гордосердого, його не стерплю!</verse>
    <verse label="Ps 101:6">Мої очі на вірних землі, щоб сиділи зо мною. Хто ходить дорогою невинного, той буде служити мені.</verse>
    <verse label="Ps 101:7">Обманець не сяде в середині дому мого, і міцно не стане навпроти очей моїх неправдомовець!</verse>
    <verse label="Ps 101:8">Всіх безбожних землі буду нищити кожного ранку, щоб з міста Господнього вигубити всіх злочинців!</verse>
    <verse label="Ps 102:1">Молитва вбогого, коли він слабне та перед Господнім лицем виливає мову свою. (102-2) Господи, вислухай молитву мою, і благання моє нехай дійде до Тебе!</verse>
    <verse label="Ps 102:2">(102-3) Не ховай від мене обличчя Свого, в день недолі моєї схили Своє ухо до мене, в день благання озвися небавом до мене!</verse>
    <verse label="Ps 102:3">(102-4) Бо минають, як дим, мої дні, а кості мої немов висохли в огнищі...</verse>
    <verse label="Ps 102:4">(102-5) Як трава та побите та висохло серце моє, так що я забував їсти хліб свій...</verse>
    <verse label="Ps 102:5">(102-6) Від зойку стогнання мого прилипли до тіла мого мої кості...</verse>
    <verse label="Ps 102:6">(102-7) Уподобився я пеликанові пустині, я став, як той пугач руїн!</verse>
    <verse label="Ps 102:7">(102-8) Я безсонний, і став, немов пташка самотня на дасі...</verse>
    <verse label="Ps 102:8">(102-9) Увесь день ображають мене вороги мої, ті, хто з мене кепкує, заприсяглись проти мене!</verse>
    <verse label="Ps 102:9">(102-10) і попіл я їм, немов хліб, а напої свої із плачем перемішую,</verse>
    <verse label="Ps 102:10">(102-11) через гнів Твій та лютість Твою, бо підняв був мене Ти та й кинув мене...</verse>
    <verse label="Ps 102:11">(102-12) Мої дні як похилена тінь, а я сохну, немов та трава!</verse>
    <verse label="Ps 102:12">(102-13) А Ти, Господи, будеш повік пробувати, а пам'ять Твоя з роду в рід.</verse>
    <verse label="Ps 102:13">(102-14) Ти встанеш та змилуєшся над Сіоном, бо час учинити йому милосердя, бо прийшов речінець,</verse>
    <verse label="Ps 102:14">(102-15) бо раби Твої покохали й каміння його, і порох його полюбили!</verse>
    <verse label="Ps 102:15">(102-16) і будуть боятись народи Господнього Ймення, а всі земні царі слави Твоєї.</verse>
    <verse label="Ps 102:16">(102-17) Бо Господь побудує Сіона, появиться в славі Своїй.</verse>
    <verse label="Ps 102:17">(102-18) До молитви забутих звернеться Він, і молитви їхньої не осоромить.</verse>
    <verse label="Ps 102:18">(102-19) Запишеться це поколінню майбутньому, і народ, який створений буде, хвалитиме Господа,</verse>
    <verse label="Ps 102:19">(102-20) бо споглянув Він із високости святої Своєї, Господь зорив на землю з небес,</verse>
    <verse label="Ps 102:20">(102-21) щоб почути зідхання ув'язненого, щоб на смерть прирокованих визволити,</verse>
    <verse label="Ps 102:21">(102-22) щоб розповідати про Ймення Господнє в Сіоні, а в Єрусалимі про славу Його,</verse>
    <verse label="Ps 102:22">(102-23) коли разом зберуться народи й держави служити Господеві.</verse>
    <verse label="Ps 102:23">(102-24) Мою силу в дорозі Він виснажив, дні мої скоротив...</verse>
    <verse label="Ps 102:24">(102-25) Я кажу: Боже мій, не бери Ти мене в половині днів моїх! Твої роки на вічні віки.</verse>
    <verse label="Ps 102:25">(102-26) Колись землю Ти був заклав, а небо то чин Твоїх рук,</verse>
    <verse label="Ps 102:26">(102-27) позникають вони, а Ти будеш стояти... і всі вони, як одежа, загинуть, Ти їх зміниш, немов те вбрання, і минуться вони...</verse>
    <verse label="Ps 102:27">(102-28) Ти ж Той Самий, а роки Твої не закінчаться!</verse>
    <verse label="Ps 102:28">(102-29) Сини Твоїх рабів будуть жити, а їхнє насіння стоятиме міцно перед обличчям Твоїм!</verse>
    <verse label="Ps 103:1">Давидів. Благослови, душе моя, Господа, і все нутро моє святе Ймення Його!</verse>
    <verse label="Ps 103:2">Благослови, душе моя, Господа, і не забувай за всі добродійства Його!</verse>
    <verse label="Ps 103:3">Всі провини Твої Він прощає, всі недуги твої вздоровляє.</verse>
    <verse label="Ps 103:4">Від могили життя твоє Він визволяє, Він милістю та милосердям тебе коронує.</verse>
    <verse label="Ps 103:5">Він бажання твоє насичає добром, відновиться, мов той орел, твоя юність!</verse>
    <verse label="Ps 103:6">Господь чинить правду та суд для всіх переслідуваних.</verse>
    <verse label="Ps 103:7">Він дороги Свої об'явив був Мойсеєві, діла Свої дітям ізраїлевим.</verse>
    <verse label="Ps 103:8">Щедрий і милосердний Господь, довготерпеливий і многомилостивий.</verse>
    <verse label="Ps 103:9">Не завжди на нас ворогує, і не навіки заховує гнів.</verse>
    <verse label="Ps 103:10">Не за нашими прогріхами Він поводиться з нами, і відплачує нам не за провинами нашими.</verse>
    <verse label="Ps 103:11">Бо як високо небо стоїть над землею, велика така Його милість до тих, хто боїться Його,</verse>
    <verse label="Ps 103:12">як далекий від заходу схід, так Він віддалив від нас наші провини!</verse>
    <verse label="Ps 103:13">Як жалує батько дітей, так Господь пожалівся над тими, хто боїться Його,</verse>
    <verse label="Ps 103:14">бо знає Він створення наше, пам'ятає, що ми порох:</verse>
    <verse label="Ps 103:15">чоловік як трава дні його, немов цвіт польовий так цвіте він,</verse>
    <verse label="Ps 103:16">та вітер перейде над ним і немає його, і вже місце його не пізнає його...</verse>
    <verse label="Ps 103:17">А милість Господня від віку й до віку на тих, хто боїться Його, і правда Його над синами синів,</verse>
    <verse label="Ps 103:18">що Його заповіта додержують, і що пам'ятають накази Його, щоб виконувати їх!</verse>
    <verse label="Ps 103:19">Господь міцно поставив на Небі престола Свого, а Царство Його над усім володіє.</verse>
    <verse label="Ps 103:20">Благословіть Господа, Його Анголи, велетні сильні, що виконуєте Його слово, щоб слухати голосу слів Його!</verse>
    <verse label="Ps 103:21">Благословіть Господа, усі сили небесні Його, слуги Його, що чините волю Його!</verse>
    <verse label="Ps 103:22">Благословіть Господа, всі діла Його, на всіх місцях царювання Його! Благослови, душе моя, Господа!</verse>
    <verse label="Ps 104:1">Благослови, душе моя, Господа! Господи, Боже мій, Ти вельми великий, зодягнувся Ти в велич та в славу!</verse>
    <verse label="Ps 104:2">Зодягає Він світло, як шати, небеса простягає, немов би завісу.</verse>
    <verse label="Ps 104:3">Він ставить на водах палати Свої, хмари кладе за Свої колесниці, ходить на крилах вітрових!</verse>
    <verse label="Ps 104:4">Він чинить вітри за Своїх посланців, палючий огонь за Своїх слуг.</verse>
    <verse label="Ps 104:5">Землю Ти вґрунтував на основах її, щоб на вічні віки вона не захиталась,</verse>
    <verse label="Ps 104:6">безоднею вкрив Ти її, немов шатою. Стала вода над горами,</verse>
    <verse label="Ps 104:7">від погрози Твоєї вона втекла, від гуркоту грому Твого побігла вона,</verse>
    <verse label="Ps 104:8">виходить на гори та сходить в долини, на місце, що Ти встановив був для неї.</verse>
    <verse label="Ps 104:9">Ти границю поклав, щоб її вона не перейшла, щоб вона не вернулася землю покрити.</verse>
    <verse label="Ps 104:10">Він джерела пускає в потоки, що пливуть між горами,</verse>
    <verse label="Ps 104:11">напувають вони всю пільну звірину, ними дикі осли гасять спрагу свою.</verse>
    <verse label="Ps 104:12">Птаство небесне над ними живе, видає воно голос з-посеред галузок.</verse>
    <verse label="Ps 104:13">Він напоює гори з палаців Своїх, із плоду чинів Твоїх земля сититься.</verse>
    <verse label="Ps 104:14">Траву для худоби вирощує, та зеленину для праці людині, щоб хліб добувати з землі,</verse>
    <verse label="Ps 104:15">і вино, що серце людині воно звеселяє, щоб більш від оливи блищало обличчя, і хліб, що серце людині зміцняє.</verse>
    <verse label="Ps 104:16">Насичуються Господні дерева, ті кедри ливанські, що Ти насадив,</verse>
    <verse label="Ps 104:17">що там кубляться птахи, бузько, кипариси мешкання його.</verse>
    <verse label="Ps 104:18">Гори високі для диких козиць, скелі сховище скельним звіринам.</verse>
    <verse label="Ps 104:19">і місяця Він учинив для означення часу, сонце знає свій захід.</verse>
    <verse label="Ps 104:20">Темноту Ти наводиш і ніч настає, в ній порушується вся звірина лісна,</verse>
    <verse label="Ps 104:21">ричать левчуки за здобичею та шукають від Бога своєї поживи.</verse>
    <verse label="Ps 104:22">Сонце ж засвітить вони повтікають, та й кладуться по норах своїх.</verse>
    <verse label="Ps 104:23">Людина виходить на працю свою, й на роботу свою аж до вечора.</verse>
    <verse label="Ps 104:24">Які то численні діла Твої, Господи, Ти мудро вчинив їх усіх, Твого творива повна земля!</verse>
    <verse label="Ps 104:25">Ось море велике й розлогошироке, там повзюче, й числа їм немає, звірина мала та велика!</verse>
    <verse label="Ps 104:26">Ходять там кораблі, там той левіятан, якого створив Ти, щоб бавитися йому в морі.</verse>
    <verse label="Ps 104:27">Вони всі чекають Тебе, щоб Ти часу свого поживу їм дав.</verse>
    <verse label="Ps 104:28">Даєш їм збирають вони, руку Свою розкриваєш добром насичаються.</verse>
    <verse label="Ps 104:29">Ховаєш обличчя Своє то вони перелякані, забираєш їм духа вмирають вони, та й вертаються до свого пороху.</verse>
    <verse label="Ps 104:30">Посилаєш Ти духа Свого вони творяться, і Ти відновляєш обличчя землі.</verse>
    <verse label="Ps 104:31">Нехай буде слава Господня навіки, хай ділами Своїми радіє Господь!</verse>
    <verse label="Ps 104:32">Він погляне на землю й вона затремтить, доторкнеться до гір і димують вони!</verse>
    <verse label="Ps 104:33">Я буду співати Господеві в своєму житті, буду грати для Бога мого, аж поки живу!</verse>
    <verse label="Ps 104:34">Буде приємна Йому моя мова, я Господом буду радіти!</verse>
    <verse label="Ps 104:35">Нехай згинуть грішні з землі, а безбожні немає вже їх! Благослови, душе моя, Господа! Алілуя!</verse>
    <verse label="Ps 105:1">Дякуйте Господу, кличте ім'я Його, серед народів звіщайте про чини Його!</verse>
    <verse label="Ps 105:2">Співайте Йому, грайте Йому, говоріть про всі чуда Його!</verse>
    <verse label="Ps 105:3">Хваліться святим Його Йменням, хай тішиться серце шукаючих Господа!</verse>
    <verse label="Ps 105:4">Пошукуйте Господа й силу Його, лице Його завжди шукайте!</verse>
    <verse label="Ps 105:5">Пам'ятайте про чуда Його, які Він учинив, про ознаки Його та про присуди уст Його,</verse>
    <verse label="Ps 105:6">ви, насіння Авраама, раба Його, сини Яковові, вибранці Його!</verse>
    <verse label="Ps 105:7">Він Господь, Бог наш, по цілій землі Його присуди!</verse>
    <verse label="Ps 105:8">Він пам'ятає навіки Свого заповіта, те слово, яке наказав був на тисячу родів,</verse>
    <verse label="Ps 105:9">що склав Він його з Авраамом, і присягу Свою для ісака.</verse>
    <verse label="Ps 105:10">Він поставив її за Закона для Якова, ізраїлеві заповітом навіки,</verse>
    <verse label="Ps 105:11">говорячи: Я дам тобі Край ханаанський, частину спадщини для вас!</verse>
    <verse label="Ps 105:12">Тоді їх було невелике число, нечисленні були та приходьки на ній,</verse>
    <verse label="Ps 105:13">і ходили вони від народу до народу, від царства до іншого люду.</verse>
    <verse label="Ps 105:14">Не дозволив нікому Він кривдити їх, і за них Він царям докоряв:</verse>
    <verse label="Ps 105:15">Не доторкуйтеся до Моїх помазанців, а пророкам Моїм не робіте лихого!</verse>
    <verse label="Ps 105:16">і покликав Він голод на землю, всяке хлібне стебло поламав.</verse>
    <verse label="Ps 105:17">Перед їхнім обличчям Він мужа послав, за раба Йосип проданий був.</verse>
    <verse label="Ps 105:18">Кайданами мучили ноги його, залізо пройшло в його тіло,</verse>
    <verse label="Ps 105:19">аж до часу виповнення слова Його, слово Господнє його було виявило.</verse>
    <verse label="Ps 105:20">Цар послав і його розв'язав, володар народів і його був звільнив.</verse>
    <verse label="Ps 105:21">Він настановив його паном над домом своїм, і володарем над усім маєтком своїм,</verse>
    <verse label="Ps 105:22">щоб в'язнив він його можновладців по волі своїй, а старших його умудряв.</verse>
    <verse label="Ps 105:23">і ізраїль прибув до Єгипту, і Яків замешкав у Хамовім краї.</verse>
    <verse label="Ps 105:24">А народ Свій Він сильно розмножив, і зробив був ряснішим його від його ворогів.</verse>
    <verse label="Ps 105:25">Він перемінив їхнє серце, щоб народа Його ненавиділи, щоб брались на хитрощі проти рабів Його.</verse>
    <verse label="Ps 105:26">Він послав був Мойсея, Свого раба, Аарона, що вибрав його,</verse>
    <verse label="Ps 105:27">вони положили були серед них Його речі знаменні, та чуда у Хамовім краї.</verse>
    <verse label="Ps 105:28">Він темноту наслав і потемніло, і вони не противились слову Його.</verse>
    <verse label="Ps 105:29">Він перемінив їхню воду на кров, і вморив їхню рибу.</verse>
    <verse label="Ps 105:30">Їхній край зароївся був жабами, навіть в покоях царів їхніх.</verse>
    <verse label="Ps 105:31">Він сказав й прибули рої мух, воші в цілому обширі їхньому.</verse>
    <verse label="Ps 105:32">Він градом зробив їхній дощ, палючий огонь на їхню землю.</verse>
    <verse label="Ps 105:33">і Він повибивав виноград їхній та фіґове дерево їхнє, і деревину на обширі їхньому повиломлював.</verse>
    <verse label="Ps 105:34">Він сказав і найшла сарана та гусінь без ліку,</verse>
    <verse label="Ps 105:35">усю ярину в їхнім краї пожерла, і плід землі їхньої з'їла.</verse>
    <verse label="Ps 105:36">і Він повбивав усіх первістків в їхньому краї, початок усякої їхньої сили.</verse>
    <verse label="Ps 105:37">і Він випровадив їх у сріблі та в золоті, і серед їхніх племен не було, хто б спіткнувся.</verse>
    <verse label="Ps 105:38">Єгипет радів, коли вийшли вони, бо страх перед ними напав був на них.</verse>
    <verse label="Ps 105:39">Він хмару простяг на заслону, а огонь на освітлення ночі.</verse>
    <verse label="Ps 105:40">Зажадав був ізраїль і Він перепелиці наслав, і хлібом небесним Він їх годував.</verse>
    <verse label="Ps 105:41">Відчинив був Він скелю й линула вода, потекли були ріки в пустинях,</verse>
    <verse label="Ps 105:42">бо Він пам'ятав за святе Своє слово, за Авраама, Свого раба.</verse>
    <verse label="Ps 105:43">і Він з радістю вивів народ Свій, зо співом вибранців Своїх,</verse>
    <verse label="Ps 105:44">і їм землю народів роздав, і посіли вони працю людів,</verse>
    <verse label="Ps 105:45">щоб виконували Його заповіді, та закони Його берегли! Алілуя!</verse>
    <verse label="Ps 106:1">Алілуя! Дякуйте Господу, добрий бо Він, бо навіки Його милосердя!</verse>
    <verse label="Ps 106:2">Хто розкаже про велич Господню, розповість усю славу Його?</verse>
    <verse label="Ps 106:3">Блаженні, хто держиться права, хто чинить правду кожного часу!</verse>
    <verse label="Ps 106:4">Згадай мене, Господи, в ласці Своїй до народу Свого, відвідай мене спасінням Своїм,</verse>
    <verse label="Ps 106:5">щоб побачити добре вибранців Твоїх, щоб я тішився радощами Твого народу, і хвалився зо спадком Твоїм!</verse>
    <verse label="Ps 106:6">Ми згрішили з батьками своїми, скривили, неправдиве чинили...</verse>
    <verse label="Ps 106:7">Не зважали на чуда Твої батьки наші в Єгипті, многоти Твоїх ласк не пригадували й бунтувались над морем, над морем Червоним.</verse>
    <verse label="Ps 106:8">Та Він ради Ймення Свого їх спас, щоб виявити Свою силу.</verse>
    <verse label="Ps 106:9">Він кликнув на море Червоне і висохло, і Він їх повів через морські глибини, немов по пустині!...</verse>
    <verse label="Ps 106:10">і Він спас їх з руки неприятеля, визволив їх з руки ворога,</verse>
    <verse label="Ps 106:11">і закрила вода супротивників їхніх, жоден з них не зостався!</verse>
    <verse label="Ps 106:12">Тоді то в слова Його ввірували, виспівували Йому славу.</verse>
    <verse label="Ps 106:13">Та скоро забули вони Його чин, не чекали поради Його,</verse>
    <verse label="Ps 106:14">і палали в пустині жаданням, і Бога в пустині ізнов випробовували,</verse>
    <verse label="Ps 106:15">і Він їхнє жадання їм дав, але худість послав в їхню душу...</verse>
    <verse label="Ps 106:16">Та Мойсею позаздрили в таборі, й Ааронові, святому Господньому.</verse>
    <verse label="Ps 106:17">Розкрилась земля і Датана поглинула, Авіронові збори накрила,</verse>
    <verse label="Ps 106:18">і огонь запалав на їхніх зборах, і полум'я те попалило безбожних...</verse>
    <verse label="Ps 106:19">Зробили тельця на Хориві, і били поклони бовванові вилитому,</verse>
    <verse label="Ps 106:20">і змінили вони свою славу на образ вола, що траву пожирає,</verse>
    <verse label="Ps 106:21">забули про Бога, свого Спасителя, що велике в Єгипті вчинив,</verse>
    <verse label="Ps 106:22">у землі Хамовій чуда, страшні речі над морем Червоним...</verse>
    <verse label="Ps 106:23">і сказав Він понищити їх, коли б не Мойсей, вибранець Його, що став був у виломі перед обличчям Його відвернути Його гнів, щоб не шкодив!</verse>
    <verse label="Ps 106:24">Погордили землею жаданою, не повірили слову Його,</verse>
    <verse label="Ps 106:25">і ремствували по наметах своїх, неслухняні були до Господнього голосу.</verse>
    <verse label="Ps 106:26">і Він підійняв Свою руку на них, щоб їх повалити в пустині,</verse>
    <verse label="Ps 106:27">і щоб повалити їхнє потомство посеред народів, та щоб розпорошити їх по країнах!</verse>
    <verse label="Ps 106:28">і служили Ваалові пеорському, й їли вони жертви мертвих,</verse>
    <verse label="Ps 106:29">і ділами своїми розгнівали Бога, тому вдерлась зараза між них!</verse>
    <verse label="Ps 106:30">і встав тоді Пінхас та й розсудив, і зараза затрималась,</verse>
    <verse label="Ps 106:31">і йому пораховано в праведність це, з роду в рід аж навіки.</verse>
    <verse label="Ps 106:32">і розгнівали Бога вони над водою Меріви, і через них стало зле для Мойсея,</verse>
    <verse label="Ps 106:33">бо духа його засмутили, і він говорив нерозважно устами своїми...</verse>
    <verse label="Ps 106:34">Вони не познищували тих народів, що Господь говорив їм про них,</verse>
    <verse label="Ps 106:35">і помішались з поганами, та їхніх учинків навчились.</verse>
    <verse label="Ps 106:36">і божищам їхнім служили, а ті пасткою стали для них...</verse>
    <verse label="Ps 106:37">і приносили в жертву синів своїх, а дочок своїх демонам,</verse>
    <verse label="Ps 106:38">і кров чисту лили, кров синів своїх і дочок своїх, що їх у жертву приносили божищам ханаанським. і через кривавий переступ земля посквернилась,</verse>
    <verse label="Ps 106:39">і стали нечисті вони через учинки свої, і перелюб чинили ділами своїми...</verse>
    <verse label="Ps 106:40">і проти народу Свого запалав гнів Господній, і спадок Його Йому став огидним,</verse>
    <verse label="Ps 106:41">і віддав їх у руку народів, і їхні ненависники панували над ними,</verse>
    <verse label="Ps 106:42">і їхні вороги їх гнобили, і вони впокорилися під їхню руку...</verse>
    <verse label="Ps 106:43">Багато разів Він визволював їх, але вони вперті були своїм задумом, і пригноблено їх через їхню провину!</verse>
    <verse label="Ps 106:44">Та побачив Він їхню тісноту, коли почув їхні благання,</verse>
    <verse label="Ps 106:45">і Він пригадав їм Свого заповіта, і пожалував був за Своєю великою милістю,</verse>
    <verse label="Ps 106:46">і збудив милосердя до них між усіма, що їх полонили!</verse>
    <verse label="Ps 106:47">Спаси нас, о Господи, Боже наш, і нас позбирай з-між народів, щоб дякувати Йменню святому Твоєму, щоб Твоєю хвалитися славою!</verse>
    <verse label="Ps 106:48">Благословенний Господь, Бог ізраїлів звіку й навіки! і ввесь народ нехай скаже: Амінь! Алілуя!</verse>
    <verse label="Ps 107:1">Дякуйте Господу, добрий бо Він, бо навіки Його милосердя!</verse>
    <verse label="Ps 107:2">хай так скажуть ті всі, що Господь урятував їх, що визволив їх з руки ворога,</verse>
    <verse label="Ps 107:3">і з країв їх зібрав, від сходу й заходу, від півночі й моря!</verse>
    <verse label="Ps 107:4">Блудили вони по пустині дорогою голою, осілого міста не знаходили,</verse>
    <verse label="Ps 107:5">голодні та спрагнені, і в них їхня душа омлівала...</verse>
    <verse label="Ps 107:6">і в недолі своїй вони Господа кликали, і Він визволяв їх від утисків їхніх!</verse>
    <verse label="Ps 107:7">і Він їх попровадив дорогою простою, щоб до міста осілого йшли.</verse>
    <verse label="Ps 107:8">Нехай же подяку складуть Господеві за милість Його, та за чуда Його синам людським,</verse>
    <verse label="Ps 107:9">бо наситив Він спрагнену душу, а душу голодну наповнив добром!</verse>
    <verse label="Ps 107:10">Ті, хто перебував був у темряві та в смертній тіні, то в'язні біди та заліза,</verse>
    <verse label="Ps 107:11">бо вони спротивлялися Божим словам, і відкинули раду Всевишнього.</verse>
    <verse label="Ps 107:12">Та Він упокорив їхнє серце терпінням, спіткнулись вони і ніхто не поміг,</verse>
    <verse label="Ps 107:13">і в недолі своїй вони Господа кликали, і Він визволяв їх від утисків їхніх!</verse>
    <verse label="Ps 107:14">і Він вивів їх з темряви й мороку, їхні ж кайдани сторощив.</verse>
    <verse label="Ps 107:15">Нехай же подяку складуть Господеві за милість Його, та за чуда Його синам людським,</verse>
    <verse label="Ps 107:16">бо Він поламав мідні двері, і засуви залізні зрубав!</verse>
    <verse label="Ps 107:17">Нерозумні страждали за грішну дорогу свою й за свої беззаконня.</verse>
    <verse label="Ps 107:18">Душа їхня від усякої їжі відверталася, і дійшли вони аж до брам смерти,</verse>
    <verse label="Ps 107:19">і в недолі своїй вони Господа кликали, і Він визволяв їх від утисків їхніх,</verse>
    <verse label="Ps 107:20">Він послав Своє слово та їх уздоровив, і їх урятував з їхньої хвороби!</verse>
    <verse label="Ps 107:21">Нехай же подяку складуть Господеві за милість Його та за чуда Його синам людським,</verse>
    <verse label="Ps 107:22">і хай жертви подяки приносять, і хай розповідають зо співом про чини Його!</verse>
    <verse label="Ps 107:23">Ті, хто по морю пливе кораблями, хто чинить зайняття своє на великій воді,</verse>
    <verse label="Ps 107:24">вони бачили чини Господні та чуда Його в глибині!</verse>
    <verse label="Ps 107:25">Він скаже і буря зривається, і підносяться хвилі Його,</verse>
    <verse label="Ps 107:26">до неба вони підіймаються, до безодні спадають, у небезпеці душа їхня хвилюється!</verse>
    <verse label="Ps 107:27">Вони крутяться й ходять вперед та назад, як п'яний, і вся їхня мудрість бентежиться!</verse>
    <verse label="Ps 107:28">Та в недолі своїй вони Господа кликали, і Він визволяв їх від утисків їхніх!</verse>
    <verse label="Ps 107:29">Він змінює бурю на тишу, і стихають їхні хвилі,</verse>
    <verse label="Ps 107:30">і раділи, що втихли вони, і Він їх привів до бажаної пристані.</verse>
    <verse label="Ps 107:31">Нехай же подяку складуть Господеві за милість, та за чуда Його синам людським!</verse>
    <verse label="Ps 107:32">Нехай величають Його на народньому зборі, і нехай вихваляють Його на засіданні старших!</verse>
    <verse label="Ps 107:33">Він обертає річки в пустиню, а водні джерела на суходіл,</verse>
    <verse label="Ps 107:34">плодючу землю на солончак через злобу мешканців її.</verse>
    <verse label="Ps 107:35">Він пустиню обертає в водне болото, а землю суху в джерело,</verse>
    <verse label="Ps 107:36">і голодних садовить Він там, а вони ставлять місто на мешкання,</verse>
    <verse label="Ps 107:37">і поля засівають, і виноградники садять, і отримують плід урожаю!</verse>
    <verse label="Ps 107:38">і благословляє Він їх, і сильно розмножуються, і одержують плід урожаю!</verse>
    <verse label="Ps 107:39">Та змаліли вони й похилилися з утиску злого та з смутку.</verse>
    <verse label="Ps 107:40">Виливає Він ганьбу на можних, і блудять вони без дороги в пустині,</verse>
    <verse label="Ps 107:41">а вбогого Він підіймає з убозтва, і розмножує роди, немов ту отару.</verse>
    <verse label="Ps 107:42">Це бачать правдиві й радіють, і закриває уста свої всяке безправ'я.</verse>
    <verse label="Ps 107:43">Хто мудрий, той все це завважить, і познають вони милосердя Господнє!</verse>
    <verse label="Ps 108:1">Пісня. Псалом Давидів. (108-2) Моє серце зміцнилося, Боже, я буду співати та славити разом з своєю хвалою!</verse>
    <verse label="Ps 108:2">(108-3) Збудися ж ти, арфо та цитро, я буду будити досвітню зорю!</verse>
    <verse label="Ps 108:3">(108-4) Я буду Тебе вихваляти, о Господи, серед народів, і буду співати Тобі між племенами,</verse>
    <verse label="Ps 108:4">(108-5) бо більше від неба Твоє милосердя, а правда Твоя аж до хмар!</verse>
    <verse label="Ps 108:5">(108-6) Піднесися ж, о Боже, над небо, а слава Твоя над усією землею!</verse>
    <verse label="Ps 108:6">(108-7) Щоб любі Твої були визволені, Своєю правицею допоможи й обізвися до нас!</verse>
    <verse label="Ps 108:7">(108-8) У святині Своїй Бог промовив: Нехай Я звеселюся, розділю Я Сихем, і долину Суккотську поміряю.</verse>
    <verse label="Ps 108:8">(108-9) Належить Мені Ґілеад, і Мені Манасія, а Єфрем охорона Моєї голови, Юда берло Моє.</verse>
    <verse label="Ps 108:9">(108-10) Моав то мідниця Мого миття, на Едом узуттям Своїм кину, над Филистеєю буду погукувати!</verse>
    <verse label="Ps 108:10">(108-11) Хто мене запровадить до міста твердинного, хто до Едому мене приведе?</verse>
    <verse label="Ps 108:11">(108-12) Хіба ж Ти покинув нас, Боже, і серед нашого війська не вийдеш вже, Боже?</verse>
    <verse label="Ps 108:12">(108-13) Подай же нам поміч на ворога, людська бо поміч марнота!</verse>
    <verse label="Ps 108:13">(108-14) Ми мужність покажемо в Бозі, і Він потопче противників наших!</verse>
    <verse label="Ps 109:1">Для дириґетна хору. Псалом Давидів. Боже слави моєї, не будь мовчазливий,</verse>
    <verse label="Ps 109:2">бо мої вороги порозкривали на мене уста нечестиві та пельки лукаві, язиком неправдивим говорять зо мною!</verse>
    <verse label="Ps 109:3">і вони оточили мене словами ненависти, і без причини на мене воюють,</verse>
    <verse label="Ps 109:4">обмовляють мене за любов мою, а я молюся за них,</verse>
    <verse label="Ps 109:5">вони віддають мені злом за добро, і ненавистю за любов мою!</verse>
    <verse label="Ps 109:6">Постав же над ним нечестивого, і по правиці його сатана нехай стане!</verse>
    <verse label="Ps 109:7">Як буде судитись нехай вийде винним, молитва ж його бодай стала гріхом!</verse>
    <verse label="Ps 109:8">Нехай дні його будуть короткі, хай інший маєток його забере!</verse>
    <verse label="Ps 109:9">Бодай діти його стали сиротами, а жінка його удовою!</verse>
    <verse label="Ps 109:10">і хай діти його все мандрують та жебрають, і нехай вони просять у тих, хто їх руйнував!</verse>
    <verse label="Ps 109:11">Бодай їм тенета розставив лихвар на все, що його, і нехай розграбують чужі його працю!</verse>
    <verse label="Ps 109:12">Щоб до нього ніхто милосердя не виявив, і бодай не було його сиротам милости!</verse>
    <verse label="Ps 109:13">Щоб на знищення стали нащадки його, бодай було скреслене в другому роді ім'я їхнє!</verse>
    <verse label="Ps 109:14">Беззаконня батьків його хай пам'ятається в Господа, і хай не стирається гріх його матері!</verse>
    <verse label="Ps 109:15">Нехай будуть вони перед Господом завжди, а Він нехай вирве з землі їхню пам'ять,</verse>
    <verse label="Ps 109:16">ворог бо не пам'ятав милосердя чинити, і напастував був людину убогу та бідну, та серцем засмучену, щоб убивати її!</verse>
    <verse label="Ps 109:17">Полюбив він прокляття, бодай же на нього воно надійшло! і не хотів благословення, щоб воно віддалилось від нього!</verse>
    <verse label="Ps 109:18">Зодягнув він прокляття, немов свою одіж, просякло воно, як вода, в його нутро, та в кості його, мов олива!</verse>
    <verse label="Ps 109:19">Бодай воно стало йому за одежу, в яку зодягнеться, і за пояс, що завжди він ним підпережеться!</verse>
    <verse label="Ps 109:20">Це заплата від Господа тим, хто мене обмовляє, на душу мою наговорює зло!</verse>
    <verse label="Ps 109:21">А Ти Господи, Владико, зо мною зроби ради Ймення Свого, що добре Твоє милосердя, мене порятуй,</verse>
    <verse label="Ps 109:22">бо я вбогий та бідний, і зранене серце моє в моїм нутрі!...</verse>
    <verse label="Ps 109:23">Я ходжу, мов та тінь, коли хилиться день, немов сарана я відкинений!</verse>
    <verse label="Ps 109:24">Коліна мої знесилилися з посту, і вихудло тіло моє з недостачі оливи,</verse>
    <verse label="Ps 109:25">і я став для них за посміховище, коли бачать мене, головою своєю хитають...</verse>
    <verse label="Ps 109:26">Поможи мені, Господи, Боже мій, за Своїм милосердям спаси Ти мене!</verse>
    <verse label="Ps 109:27">і нехай вони знають, що Твоя це рука, що Ти, Господи, все це вчинив!</verse>
    <verse label="Ps 109:28">Нехай проклинають вони, Ти ж поблагослови! Вони повстають, та нехай засоромлені будуть, а раб Твій радітиме!</verse>
    <verse label="Ps 109:29">Хай зодягнуться ганьбою ті, хто мене обмовляє, і хай вони сором свій вдягнуть, як шату!</verse>
    <verse label="Ps 109:30">Я устами своїми хвалитиму голосно Господа, і між багатьма Його славити буду,</verse>
    <verse label="Ps 109:31">бо стоїть на правиці убогого Він для спасіння від тих, хто осуджує душу його!</verse>
    <verse label="Ps 110:1">Псалом Давидів. Промовив Господь Господеві моєму: Сядь праворуч Мене, доки не покладу Я Твоїх ворогів за підніжка ногам Твоїм!</verse>
    <verse label="Ps 110:2">Господь із Сіону пошле берло сили Своєї, пануй Ти поміж ворогами Своїми!</verse>
    <verse label="Ps 110:3">Народ Твій готовий у день військового побору Твого, в оздобах святині із лоня зірниці прилине для Тебе, немов та роса, Твоя молодість.</verse>
    <verse label="Ps 110:4">Поклявся Господь, і не буде жаліти: Ти священик навіки за чином Мелхиседековим.</verse>
    <verse label="Ps 110:5">По правиці Твоїй розторощить Владика царів у день гніву Свого,</verse>
    <verse label="Ps 110:6">Він буде судити між народами, землю виповнить трупами, розторощить Він голову в краї великім...</verse>
    <verse label="Ps 110:7">Буде пити з струмка на дорозі, тому то підійме Він голову!</verse>
    <verse label="Ps 111:1">Алілуя! Буду славити Господа з повного серця, в колі праведних та на згромадженні!</verse>
    <verse label="Ps 111:2">Великі Господні діла, вони пожадані для всіх, хто їх любить!</verse>
    <verse label="Ps 111:3">Його діло краса та величність, а правда Його пробуває навіки!</verse>
    <verse label="Ps 111:4">Він пам'ятку чудам Своїм учинив, милостивий та щедрий Господь!</verse>
    <verse label="Ps 111:5">Поживу дає Він для тих, хто боїться Його, заповіта Свого пам'ятає повік!</verse>
    <verse label="Ps 111:6">Силу чинів Своїх об'явив Він народові Своєму, щоб спадщину народів їм дати.</verse>
    <verse label="Ps 111:7">Діла рук Його правда та право, всі накази Його справедливі,</verse>
    <verse label="Ps 111:8">вони кріпкі на вічні віки, вони зроблені вірністю і правотою!</verse>
    <verse label="Ps 111:9">Послав Він Своєму народові визволення, заповіта Свого поставив навіки, святе та грізне Його Ймення!</verse>
    <verse label="Ps 111:10">Початок премудрости страх перед Господом, добрий розум у тих, хто виконує це, Його слава навіки стоїть!</verse>
    <verse label="Ps 112:1">Алілуя! Блажен муж, що боїться Господа, що заповіді Його любить!</verse>
    <verse label="Ps 112:2">Буде сильним насіння його на землі, буде поблагословлений рід безневинних!</verse>
    <verse label="Ps 112:3">Багатство й достаток у домі його, а правда його пробуває навіки!</verse>
    <verse label="Ps 112:4">Світло сходить у темряві для справедливих, Він ласкавий, і милостивий, і праведний!</verse>
    <verse label="Ps 112:5">Добрий муж милостивий та позичає, удержує справи свої справедливістю,</verse>
    <verse label="Ps 112:6">і навіки він не захитається, у вічній пам'яті праведний буде!</verse>
    <verse label="Ps 112:7">Не боїться він звістки лихої, його серце міцне, надію складає на Господа!</verse>
    <verse label="Ps 112:8">Уміцнене серце його не боїться, бо він бачить нещастя поміж ворогами своїми!</verse>
    <verse label="Ps 112:9">Він щедро убогим дає, його правда навіки стоїть, його ріг підіймається в славі!</verse>
    <verse label="Ps 112:10">Це бачить безбожний та гнівається, скрегоче зубами своїми та тане... Бажання безбожних загине!</verse>
    <verse label="Ps 113:1">Алілуя! Хваліте, Господні раби, хваліть ім'я Господа!</verse>
    <verse label="Ps 113:2">Нехай буде благословенне Господнє ім'я відтепер і навіки!</verse>
    <verse label="Ps 113:3">Від сходу сонця аж до заходу його прославляйте Господнє ім'я!</verse>
    <verse label="Ps 113:4">Господь підіймається над усі народи, Його слава понад небеса!</verse>
    <verse label="Ps 113:5">Хто подібний до Господа, нашого Бога, що мешкає на висоті,</verse>
    <verse label="Ps 113:6">та знижується, щоб побачити те, що на небесах і на землі?</verse>
    <verse label="Ps 113:7">Бідаря Він підводить із пороху, зо сміття підіймає нужденного,</verse>
    <verse label="Ps 113:8">щоб його посадити з вельможними, з вельможними люду Його!</verse>
    <verse label="Ps 113:9">Він неплідну в домі садовить за радісну матір дітей! Алілуя!</verse>
    <verse label="Ps 114:1">Як виходив ізраїль з Єгипту, від народу чужого дім Яковів,</verse>
    <verse label="Ps 114:2">Юда став за святиню Йому, а ізраїль Його пануванням!</verse>
    <verse label="Ps 114:3">Побачило море все це і побігло, Йордан повернувся назад!</verse>
    <verse label="Ps 114:4">Гори скакали, немов баранці, а пагірки немов ті ягнята!</verse>
    <verse label="Ps 114:5">Що тобі, море, що ти втікаєш? Йордане, що ти повернувся назад?</verse>
    <verse label="Ps 114:6">Чого скачете, гори, немов баранці, а пагірки мов ті ягнята?</verse>
    <verse label="Ps 114:7">Тремти, земле, перед Господнім лицем, перед лицем Бога Якова,</verse>
    <verse label="Ps 114:8">що скелю обертає в озеро водне, а кремінь на водне джерело!</verse>
    <verse label="Ps 115:1">(114-9) Не нам, Господи, не нам, але Йменню Своєму дай славу за милість Твою, за правду Твою!</verse>
    <verse label="Ps 115:2">(114-10) Пощо мають казати народи: Де ж то їхній Бог?</verse>
    <verse label="Ps 115:3">(114-11) А Бог наш на небі, усе, що хотів, учинив.</verse>
    <verse label="Ps 115:4">(114-12) Їхні божки срібло й золото, діло рук людських:</verse>
    <verse label="Ps 115:5">(114-13) вони мають уста й не говорять, очі мають вони і не бачать,</verse>
    <verse label="Ps 115:6">(114-14) мають уші й не чують, мають носа й без нюху,</verse>
    <verse label="Ps 115:7">(114-15) мають руки та не дотикаються, мають ноги й не ходять, своїм горлом вони не говорять!</verse>
    <verse label="Ps 115:8">(114-16) Нехай стануть такі, як вони, ті, хто їх виробляє, усі, хто надію на них покладає!</verse>
    <verse label="Ps 115:9">(114-17) ізраїлю, надію складай лиш на Господа: Він їм поміч та щит їм!</verse>
    <verse label="Ps 115:10">(114-18) Аароновий доме, надійтесь на Господа: Він їм поміч та щит їм!</verse>
    <verse label="Ps 115:11">(114-19) Ті, що Господа боїтеся, надійтесь на Господа: Він їм поміч та щит їм!</verse>
    <verse label="Ps 115:12">(114-20) Господь пам'ятає про нас, нехай поблагословить! Нехай поблагословить ізраїлів дім, нехай поблагословить Він дім Ааронів!</verse>
    <verse label="Ps 115:13">(114-21) Нехай поблагословить Він тих, хто має до Господа страх, малих та великих!</verse>
    <verse label="Ps 115:14">(114-22) Нехай вас розмножить Господь, вас і ваших дітей!</verse>
    <verse label="Ps 115:15">(114-23) Благословенні ви в Господа, що вчинив небо й землю!</verse>
    <verse label="Ps 115:16">(114-24) Небо, небо для Господа, а землю віддав синам людським!</verse>
    <verse label="Ps 115:17">(114-25) Не мертві хвалитимуть Господа, ані ті всі, хто сходить у місце мовчання,</verse>
    <verse label="Ps 115:18">(114-26) а ми благословлятимемо Господа відтепер й аж навіки! Алілуя!</verse>
    <verse label="Ps 116:1">(115-1) Люблю я Господа, бо Він почув голос мій у благаннях моїх,</verse>
    <verse label="Ps 116:2">(115-2) бо Він нахилив Своє ухо до мене, і я кликатиму в свої дні!</verse>
    <verse label="Ps 116:3">(115-3) Болі смерти мене оточили і знайшли мене муки шеолу, нещастя та смуток знайшов я!</verse>
    <verse label="Ps 116:4">(115-4) А я в ім'я Господа кличу: О Господи, визволи ж душу мою!</verse>
    <verse label="Ps 116:5">(115-5) Господь милостивий та справедливий, і наш Бог милосердний!</verse>
    <verse label="Ps 116:6">(115-6) Пильнує Господь недосвідчених, став я нужденний, та Він допоможе мені!</verse>
    <verse label="Ps 116:7">(115-7) Вернися, о душе моя, до свого відпочинку, бо Господь робить добре тобі,</verse>
    <verse label="Ps 116:8">(115-8) бо від смерти Ти визволив душу мою, від сльози моє око, ногу мою від спотикання.</verse>
    <verse label="Ps 116:9">(115-9) Я ходитиму перед обличчям Господнім на землях живих!</verse>
    <verse label="Ps 116:10">(116-1) Я вірив, коли говорив: Я сильно пригнічений!</verse>
    <verse label="Ps 116:11">(116-2) Я сказав був у поспіху: Кожна людина говорить неправду!</verse>
    <verse label="Ps 116:12">(116-3) Чим я відплачу Господеві за всі добродійства Його на мені?</verse>
    <verse label="Ps 116:13">(116-4) Я чашу спасіння прийму, і прикличу Господнє ім'я!</verse>
    <verse label="Ps 116:14">(116-5) Присяги свої Господеві я виконаю перед усім народом Його!</verse>
    <verse label="Ps 116:15">(116-6) Дорога в очах Господа смерть богобійних Його!</verse>
    <verse label="Ps 116:16">(116-7) О Господи, я бо Твій раб, я Твій раб, син Твоєї невільниці, Ти кайдани мої розв'язав!</verse>
    <verse label="Ps 116:17">(116-8) Я жертву подяки Тобі принесу, і Господнім ім'ям буду кликати!</verse>
    <verse label="Ps 116:18">(116-9) Присяги свої Господеві я виконаю перед усім народом Його,</verse>
    <verse label="Ps 116:19">(116-10) на подвір'ях Господнього дому, посеред тебе, о Єрусалиме! Алілуя!</verse>
    <verse label="Ps 117:1">Хваліть Господа, всі племена, прославляйте Його, всі народи,</verse>
    <verse label="Ps 117:2">бо зміцнилось Його милосердя над нами, а правда Господня навіки! Алілуя!</verse>
    <verse label="Ps 118:1">Дякуйте Господу, добрий бо Він, бо навіки Його милосердя!</verse>
    <verse label="Ps 118:2">Нехай скаже ізраїль, бо навіки Його милосердя!</verse>
    <verse label="Ps 118:3">Нехай скаже дім Ааронів, бо навіки Його милосердя!</verse>
    <verse label="Ps 118:4">Нехай скажуть ті, хто боїться Господа, бо навіки Його милосердя!</verse>
    <verse label="Ps 118:5">У тісноті я кликав до Господа, і простором озвався до мене Господь!</verse>
    <verse label="Ps 118:6">Зо мною Господь не боюся нікого, що зробить людина мені?</verse>
    <verse label="Ps 118:7">Господь серед тих, що мені помагають, і побачу загибіль своїх ненависників.</verse>
    <verse label="Ps 118:8">Краще вдаватись до Господа, ніж надіятися на людину,</verse>
    <verse label="Ps 118:9">краще вдаватись до Господа, ніж надіятися на вельможних!</verse>
    <verse label="Ps 118:10">Всі народи мене оточили, я ж Господнім ім'ям їх понищив!</verse>
    <verse label="Ps 118:11">Оточили мене й обступили мене, я ж Господнім ім'ям їх понищив!</verse>
    <verse label="Ps 118:12">Оточили мене немов бджоли, та погасли вони, як терновий огонь, я бо Господнім ім'ям їх понищив!</verse>
    <verse label="Ps 118:13">Дошкульно попхнув ти мене на падіння, та Господь спас мене!</verse>
    <verse label="Ps 118:14">Господь моя сила та пісня, і став Він спасінням мені!</verse>
    <verse label="Ps 118:15">Голос співу й спасіння в наметах між праведників: Господня правиця виконує чуда!</verse>
    <verse label="Ps 118:16">Правиця Господня підноситься, правиця Господня виконує чуда!</verse>
    <verse label="Ps 118:17">Не помру, але житиму, і буду звіщати про чини Господні!</verse>
    <verse label="Ps 118:18">Покарати мене покарав був Господь, та смерти мені не завдав.</verse>
    <verse label="Ps 118:19">Відчиніте мені брами правди, я ними ввійду, буду славити Господа!</verse>
    <verse label="Ps 118:20">Це брама Господня, праведники в неї входять.</verse>
    <verse label="Ps 118:21">Я буду хвалити Тебе, бо озвався до мене, і став Ти спасінням мені!</verse>
    <verse label="Ps 118:22">Камінь, що його будівничі відкинули, той наріжним став каменем,</verse>
    <verse label="Ps 118:23">від Господа сталося це, і дивне воно в очах наших!</verse>
    <verse label="Ps 118:24">Це день, що його створив Господь, радіймо та тішмося в нім!</verse>
    <verse label="Ps 118:25">Просимо, Господи, спаси! Просимо, Господи, пощасти!</verse>
    <verse label="Ps 118:26">Благословен, хто гряде у Господнє ім'я! Благословляємо вас із Господнього дому!</verse>
    <verse label="Ps 118:27">Господь Бог, і засяяв Він нам. Прив'яжіте святковую жертву шнурами аж до наріжників жертівника!</verse>
    <verse label="Ps 118:28">Ти мій Бог, і я буду Тебе прославляти, мій Боже, я буду Тебе величати!</verse>
    <verse label="Ps 118:29">Дякуйте Господу, добрий бо Він, бо навіки Його милосердя!</verse>
    <verse label="Ps 119:1">Блаженні непорочні в дорозі, що ходять Законом Господнім!</verse>
    <verse label="Ps 119:2">Блаженні, хто держить свідоцтва Його, хто шукає Його всім серцем,</verse>
    <verse label="Ps 119:3">і хто кривди не робить, хто ходить путями Його!</verse>
    <verse label="Ps 119:4">Ти видав накази Свої, щоб виконувати пильно.</verse>
    <verse label="Ps 119:5">Коли б же дороги мої були певні, щоб держатись Твоїх постанов,</verse>
    <verse label="Ps 119:6">не буду тоді засоромлений я, як буду дивитись на всі Твої заповіді!</verse>
    <verse label="Ps 119:7">Щирим серцем я буду Тебе прославляти, як навчуся законів Твоїх справедливих.</verse>
    <verse label="Ps 119:8">Я буду держатись Твоїх постанов, не кидай же зовсім мене!</verse>
    <verse label="Ps 119:9">Чим додержить юнак у чистоті свою стежку? Як держатиметься Твоїх слів!</verse>
    <verse label="Ps 119:10">Цілим серцем своїм я шукаю Тебе, не дай же мені заблудитися від Твоїх заповідей!</verse>
    <verse label="Ps 119:11">Я в серці своїм заховав Твоє слово, щоб мені не грішити проти Тебе.</verse>
    <verse label="Ps 119:12">Благословен єси, Господи, навчи мене постанов Своїх!</verse>
    <verse label="Ps 119:13">Устами своїми я розповідаю про всі присуди уст Твоїх.</verse>
    <verse label="Ps 119:14">З дороги свідоцтв Твоїх радію я, як маєтком великим.</verse>
    <verse label="Ps 119:15">Про накази Твої розмовлятиму я, і на стежки Твої буду дивитись.</verse>
    <verse label="Ps 119:16">Я буду радіти Твоїми постановами, слова Твого не забуду!</verse>
    <verse label="Ps 119:17">Своєму рабові пощасти, щоб я жив, і я буду держатися слова Твого!</verse>
    <verse label="Ps 119:18">Відкрий мої очі, і хай чуда Закону Твого я побачу!</verse>
    <verse label="Ps 119:19">На землі я приходько, Своїх заповідей не ховай Ти від мене!</verse>
    <verse label="Ps 119:20">Омліває душа моя з туги за Твоїми законами кожного часу...</verse>
    <verse label="Ps 119:21">Насварив Ти проклятих отих гордунів, що вхиляються від Твоїх заповідей.</verse>
    <verse label="Ps 119:22">Відверни Ти від мене зневагу та сором, бо держуся свідоцтв Твоїх я!</verse>
    <verse label="Ps 119:23">Теж вельможі сидять та на мене змовляються, та Твій раб про постанови Твої розмовляє,</verse>
    <verse label="Ps 119:24">і свідоцтва Твої то потіха моя, то для мене дорадники!</verse>
    <verse label="Ps 119:25">Душа моя гнеться до пороху, за словом Своїм оживи Ти мене!</verse>
    <verse label="Ps 119:26">Про дороги свої я казав, і почув Ти мене, навчи Ти мене постанов Своїх!</verse>
    <verse label="Ps 119:27">Дай мені розуміти дорогу наказів Твоїх, і про чуда Твої я звіщатиму.</verse>
    <verse label="Ps 119:28">Розпливає зо смутку душа моя, постав мене згідно зо словом Своїм!</verse>
    <verse label="Ps 119:29">Дорогу неправди від мене відсунь, і дай мені з ласки Своєї Закона!</verse>
    <verse label="Ps 119:30">Я вибрав путь правди, закони Твої біля себе поставив.</verse>
    <verse label="Ps 119:31">До свідоцтв Твоїх я приєднався, Господи, не посором же мене!</verse>
    <verse label="Ps 119:32">Буду бігти шляхом Твоїх заповідей, бо пошириш Ти серце моє.</verse>
    <verse label="Ps 119:33">Путь Своїх постанов покажи мені, Господи, і я буду держатись її до кінця!</verse>
    <verse label="Ps 119:34">Дай мені зрозуміти, і нехай я держуся Закону Твого, і всім серцем я буду триматись його!</verse>
    <verse label="Ps 119:35">Провадь мене стежкою Твоїх заповідей, бо в ній я знайшов уподобу.</verse>
    <verse label="Ps 119:36">Серце моє прихили до свідоцтв Твоїх, а не до користи.</verse>
    <verse label="Ps 119:37">Відверни мої очі, щоб марноти не бачили, на дорозі Своїй оживи Ти мене!</verse>
    <verse label="Ps 119:38">Для Свого раба сповни слово Своє, що на страх Твій воно.</verse>
    <verse label="Ps 119:39">Відверни Ти від мене зневагу, якої боюся, бо добрі закони Твої.</verse>
    <verse label="Ps 119:40">Ось я прагну наказів Твоїх, оживи мене правдою Своєю!</verse>
    <verse label="Ps 119:41">і хай зійде на мене, о Господи, милість Твоя, спасіння Твоє, згідно з словом Твоїм,</verse>
    <verse label="Ps 119:42">і нехай відповім я тому, хто словом ганьбить мене, бо надіюсь на слово Твоє!</verse>
    <verse label="Ps 119:43">і не відіймай з моїх уст слова правди ніколи, бо я жду Твоїх присудів!</verse>
    <verse label="Ps 119:44">А я буду держатися завжди Закону Твого, на вічні віки!</verse>
    <verse label="Ps 119:45">і буду ходити в широкості, бо наказів Твоїх я шукаю.</verse>
    <verse label="Ps 119:46">і буду я перед царями звіщати про свідоцтва Твої, й не зазнаю я сорому!</verse>
    <verse label="Ps 119:47">і буду я розкошувати Твоїми заповідями, бо їх полюбив,</verse>
    <verse label="Ps 119:48">і я руки свої простягну до Твоїх заповідей, бо їх полюбив, і буду роздумувати про Твої постанови!</verse>
    <verse label="Ps 119:49">Пам'ятай про те слово Своєму рабові, що його наказав Ти чекати мені.</verse>
    <verse label="Ps 119:50">Це розрада моя в моїм горі, як слово Твоє оживляє мене.</verse>
    <verse label="Ps 119:51">Гордуни насміхалися з мене занадто, та я не відступив від Закону Твого!</verse>
    <verse label="Ps 119:52">Твої присуди я пам'ятаю відвіку, о Господи, і радію!</verse>
    <verse label="Ps 119:53">Буря мене обгорнула через нечестивих, що Закона Твого опускають!</verse>
    <verse label="Ps 119:54">Співи для мене Твої постанови у домі моєї мандрівки.</verse>
    <verse label="Ps 119:55">Я вночі пам'ятаю ім'я Твоє, Господи, і держуся Закону Твого!</verse>
    <verse label="Ps 119:56">Оце сталось мені, бо наказів Твоїх я держуся.</verse>
    <verse label="Ps 119:57">Я сказав: Моя доля, о Господи, щоб держатись мені Твоїх слів.</verse>
    <verse label="Ps 119:58">Я благаю Тебе цілим серцем: Учини мені милість за словом Своїм!</verse>
    <verse label="Ps 119:59">Я розважив дороги свої, й до свідоцтв Твоїх ноги свої звернув.</verse>
    <verse label="Ps 119:60">Я спішу й не барюся виконувати Твої заповіді.</verse>
    <verse label="Ps 119:61">Тенета безбожних мене оточили, та я не забув про Закона Твого.</verse>
    <verse label="Ps 119:62">Опівночі встаю я, щоб скласти подяку Тобі за присуди правди Твоєї.</verse>
    <verse label="Ps 119:63">Я приятель всім, хто боїться Тебе, й хто накази Твої береже!</verse>
    <verse label="Ps 119:64">Милосердя Твого, о Господи, повна земля, навчи Ти мене Своїх постанов!</verse>
    <verse label="Ps 119:65">Ти з рабом Своїм добре зробив, Господи, за словом Своїм.</verse>
    <verse label="Ps 119:66">Навчи мене доброго розуму та познавання, бо в заповіді Твої вірую я!</verse>
    <verse label="Ps 119:67">Доки я не страждав, блудив був, та тепер я держусь Твого слова.</verse>
    <verse label="Ps 119:68">Ти добрий, і чиниш добро, навчи Ти мене Своїх постанов!</verse>
    <verse label="Ps 119:69">Гордуни вимишляють на мене неправду, а я цілим серцем держуся наказів Твоїх.</verse>
    <verse label="Ps 119:70">Зробилось нечуле, як лій, їхнє серце, а я розкошую з Закону Твого.</verse>
    <verse label="Ps 119:71">Добре мені, що я змучений був, щоб навчитися Твоїх постанов!</verse>
    <verse label="Ps 119:72">Ліпший для мене Закон Твоїх уст, аніж тисячі золота й срібла.</verse>
    <verse label="Ps 119:73">Руки Твої створили мене й збудували мене, подай мені розуму, й хай я навчусь Твоїх заповідей!</verse>
    <verse label="Ps 119:74">Хто боїться Тебе, ті побачать мене та й зрадіють, бо я Твого слова чекаю!</verse>
    <verse label="Ps 119:75">Знаю я, Господи, що справедливі були Твої присуди, і справедливо мене понижав Ти.</verse>
    <verse label="Ps 119:76">Нехай буде милість Твоя на розраду мені, за словом Твоїм до Свого раба.</verse>
    <verse label="Ps 119:77">Нехай зійде на мене Твоє милосердя, й я житиму, бо Закон Твій розрада моя.</verse>
    <verse label="Ps 119:78">Нехай гордуни посоромлені будуть, бо робили нечесно, а я буду роздумувати про накази Твої.</verse>
    <verse label="Ps 119:79">До мене повернуться ті, хто боїться Тебе, і пізнають свідоцтва Твої.</verse>
    <verse label="Ps 119:80">Нехай серце моє буде чисте в Твоїх постановах, щоб я не посоромився!</verse>
    <verse label="Ps 119:81">Душа моя слабне від туги за спасінням Твоїм, чекаю я слова Твого!</verse>
    <verse label="Ps 119:82">За словом Твоїм гаснуть очі мої та питають: Коли Ти потішиш мене?...</verse>
    <verse label="Ps 119:83">Хоч я став, як той міх у диму, та Твоїх постанов не забув.</verse>
    <verse label="Ps 119:84">Скільки днів для Твого раба? Коли присуда зробиш моїм переслідникам?</verse>
    <verse label="Ps 119:85">Гордуни покопали були мені ями, що не за Законом Твоїм.</verse>
    <verse label="Ps 119:86">Усі Твої заповіді справедливі; неправдиво мене переслідують, допоможи Ти мені!</verse>
    <verse label="Ps 119:87">Малощо не погубили мене на землі, та я не покинув наказів Твоїх!</verse>
    <verse label="Ps 119:88">Оживи Ти мене за Своїм милосердям, і я буду триматися свідчення уст Твоїх!</verse>
    <verse label="Ps 119:89">Навіки, о Господи, слово Твоє в небесах пробуває.</verse>
    <verse label="Ps 119:90">З роду в рід Твоя правда; Ти землю поставив і стала вона,</verse>
    <verse label="Ps 119:91">усі за Твоїми судами сьогодні стоять, бо раби Твої всі.</verse>
    <verse label="Ps 119:92">Коли б не Закон Твій, розрада моя, то я був би загинув в недолі своїй!</verse>
    <verse label="Ps 119:93">Я повік не забуду наказів Твоїх, бо Ти ними мене оживляєш.</verse>
    <verse label="Ps 119:94">Твій я, спаси Ти мене, бо наказів Твоїх я шукаю!</verse>
    <verse label="Ps 119:95">Чекають безбожні забити мене, а я про свідоцтва Твої розважаю.</verse>
    <verse label="Ps 119:96">Я бачив кінець усього досконалого, але Твоя заповідь вельми широка!</verse>
    <verse label="Ps 119:97">Як я кохаю Закона Твого, цілий день він розмова моя!</verse>
    <verse label="Ps 119:98">Твоя заповідь робить мудрішим мене від моїх ворогів, вона бо навіки моя!</verse>
    <verse label="Ps 119:99">Я став розумніший за всіх своїх учителів, бо свідоцтва Твої то розмова моя!</verse>
    <verse label="Ps 119:100">Став я мудріший за старших, бо держуся наказів Твоїх!</verse>
    <verse label="Ps 119:101">Я від кожної злої дороги повстримую ноги свої, щоб держатися слова Твого.</verse>
    <verse label="Ps 119:102">Я не ухиляюся від Твоїх присудів, Ти бо навчаєш мене.</verse>
    <verse label="Ps 119:103">Яке то солодке слово Твоє для мого піднебіння, солодше від меду воно моїм устам!</verse>
    <verse label="Ps 119:104">Від наказів Твоїх я мудріший стаю, тому то ненавиджу всяку дорогу неправди!</verse>
    <verse label="Ps 119:105">Для моєї ноги Твоє слово світильник, то світло для стежки моєї.</verse>
    <verse label="Ps 119:106">Я присяг і дотримаю, що буду держатися присудів правди Твоєї.</verse>
    <verse label="Ps 119:107">Перемучений я аж занадто, за словом Своїм оживи мене, Господи!</verse>
    <verse label="Ps 119:108">Хай же будуть приємні Тобі жертви уст моїх, Господи, і навчи Ти мене Своїх присудів!</verse>
    <verse label="Ps 119:109">У небезпеці душа моя завжди, але я Закону Твого не забув.</verse>
    <verse label="Ps 119:110">Безбожні поставили пастку на мене, та я не зблудив від наказів Твоїх.</verse>
    <verse label="Ps 119:111">Я навіки свідоцтва Твої вспадкував, бо вони радість серця мого.</verse>
    <verse label="Ps 119:112">Я серце своє нахилив, щоб чинити Твої постанови, повік, до кінця.</verse>
    <verse label="Ps 119:113">Сумнівне ненавиджу я, а Закона Твого покохав.</verse>
    <verse label="Ps 119:114">Ти моя охорона та щит мій, чекаю я слова Твого.</verse>
    <verse label="Ps 119:115">Відступіться від мене, злочинці, і я буду держатися заповідей мого Бога!</verse>
    <verse label="Ps 119:116">За словом Своїм підіпри Ти мене, і я житиму, і в надії моїй не завдай мені сорому!</verse>
    <verse label="Ps 119:117">Підкріпи Ти мене і спасуся, і я буду дивитися завжди в Твої постанови!</verse>
    <verse label="Ps 119:118">Ти погорджуєш усіма, хто від Твоїх постанов відступає, бо хитрощі їхні неправда.</verse>
    <verse label="Ps 119:119">Всіх безбожних землі відкидаєш, як жужель, тому покохав я свідоцтва Твої.</verse>
    <verse label="Ps 119:120">Зо страху Твого моє тіло тремтить, й я боюсь Твоїх присудів!</verse>
    <verse label="Ps 119:121">Я право та правду чиню, щоб мене не віддав Ти моїм переслідникам.</verse>
    <verse label="Ps 119:122">Поручи Ти на добре Свого раба, щоб мене гордуни не гнобили.</verse>
    <verse label="Ps 119:123">Гаснуть очі мої за спасінням Твоїм та за словом правди Твоєї.</verse>
    <verse label="Ps 119:124">Учини ж Ти Своєму рабові за Своїм милосердям, і навчи Ти мене Своїх постанов!</verse>
    <verse label="Ps 119:125">Я раб Твій, і зроби мене мудрим, і свідоцтва Твої буду знати!</verse>
    <verse label="Ps 119:126">Це для Господа час, щоб діяти: Закона Твого уневажнили.</verse>
    <verse label="Ps 119:127">Тому я люблю Твої заповіді більш від золота й щирого золота.</verse>
    <verse label="Ps 119:128">Тому всі накази Твої уважаю за слушні, а кожну дорогу неправди ненавиджу!</verse>
    <verse label="Ps 119:129">Чудові свідоцтва Твої, тому то душа моя держиться їх.</verse>
    <verse label="Ps 119:130">Вхід у слова Твої світло дає, недосвідчених мудрими робить.</verse>
    <verse label="Ps 119:131">Я уста свої розкриваю й повітря ковтаю, бо чую жадобу до Твоїх заповідей.</verse>
    <verse label="Ps 119:132">Обернися до мене та будь милостивий мені, Як чиниш Ти тим, хто кохає імення Твоє.</verse>
    <verse label="Ps 119:133">Своїм словом зміцни мої кроки, і не дай панувати надо мною ніякому прогріхові.</verse>
    <verse label="Ps 119:134">Від людського утиску визволь мене, і нехай я держуся наказів Твоїх!</verse>
    <verse label="Ps 119:135">Хай засяє лице Твоє на Твого раба, і навчи Ти мене уставів Своїх!</verse>
    <verse label="Ps 119:136">Пливуть водні потоки з очей моїх, бо Твого Закону не додержують...</verse>
    <verse label="Ps 119:137">Ти праведний, Господи, і прямі Твої присуди,</verse>
    <verse label="Ps 119:138">бо Ти наказав справедливі свідоцтва Свої й щиру правду!</verse>
    <verse label="Ps 119:139">Нищить мене моя ревність, бо мої вороги позабували слова Твої.</verse>
    <verse label="Ps 119:140">Вельми очищене слово Твоє, і Твій раб його любить.</verse>
    <verse label="Ps 119:141">Я малий і погорджений, та не забуваю наказів Твоїх.</verse>
    <verse label="Ps 119:142">Правда Твоя правда вічна, а Закон Твій то істина.</verse>
    <verse label="Ps 119:143">Недоля та утиск мене обгорнули, але Твої заповіді моя розкіш!</verse>
    <verse label="Ps 119:144">Правда свідоцтв Твоїх вічна, подай мені розуму, й буду я жити!</verse>
    <verse label="Ps 119:145">Цілим серцем я кличу: почуй мене, Господи, і я буду держатись уставів Твоїх!</verse>
    <verse label="Ps 119:146">Я кличу до Тебе, спаси Ти мене, і я буду держатись свідоцтв Твоїх!</verse>
    <verse label="Ps 119:147">Світанок я випередив та й вже кличу, Твого слова чекаю.</verse>
    <verse label="Ps 119:148">Мої очі сторожі нічні випереджують, щоб про слово Твоє розмовляти.</verse>
    <verse label="Ps 119:149">Почуй же мій голос з Свого милосердя, о Господи, оживи Ти мене з Свого присуду!</verse>
    <verse label="Ps 119:150">Наближаться ті, що за чином ганебним ганяють, від Закону Твого далекі,</verse>
    <verse label="Ps 119:151">та близький Ти, о Господи, а всі Твої заповіді справедливість!</verse>
    <verse label="Ps 119:152">Віддавна я знаю свідоцтва Твої, бо навіки Ти їх заклав!</verse>
    <verse label="Ps 119:153">Подивись на недолю мою та мене порятуй, бо я не забуваю Закону Твого!</verse>
    <verse label="Ps 119:154">Вступися за справу мою й мене визволи, за словом Своїм оживи Ти мене!</verse>
    <verse label="Ps 119:155">Від безбожних спасіння далеке, бо вони не шукають Твоїх постанов.</verse>
    <verse label="Ps 119:156">Велике Твоє милосердя, о Господи, оживи Ти мене з Свого присуду!</verse>
    <verse label="Ps 119:157">Багато моїх переслідників та ворогів моїх, але від свідоцтв Твоїх не відхиляюсь!</verse>
    <verse label="Ps 119:158">Бачив я зрадників й бридився ними, бо не держать вони Твого слова.</verse>
    <verse label="Ps 119:159">Подивися: люблю я накази Твої, за милосердям Своїм оживи мене, Господи!</verse>
    <verse label="Ps 119:160">Правда підвалина слова Твого, а присуди правди Твоєї навіки.</verse>
    <verse label="Ps 119:161">Безневинно вельможі мене переслідують, та серце моє Твого слова боїться.</verse>
    <verse label="Ps 119:162">Радію я словом Твоїм, ніби здобич велику знайшов.</verse>
    <verse label="Ps 119:163">Я неправду ненавиджу й бриджуся нею, покохав я Закона Твого!</verse>
    <verse label="Ps 119:164">Сім раз денно я славлю Тебе через присуди правди Твоєї.</verse>
    <verse label="Ps 119:165">Мир великий для тих, хто кохає Закона Твого, і не мають вони спотикання.</verse>
    <verse label="Ps 119:166">На спасіння Твоє я надіюся, Господи, і Твої заповіді виконую.</verse>
    <verse label="Ps 119:167">Душа моя держить свідоцтва Твої, і я сильно люблю їх.</verse>
    <verse label="Ps 119:168">Я держуся наказів Твоїх та свідоцтв Твоїх, бо перед Тобою мої всі дороги!</verse>
    <verse label="Ps 119:169">Благання моє хай наблизиться перед лице Твоє, Господи, за словом Своїм подай мені розуму!</verse>
    <verse label="Ps 119:170">Нехай прийде молитва моя перед лице Твоє, за словом Своїм мене визволь!</verse>
    <verse label="Ps 119:171">Нехай уста мої вимовляють хвалу, бо уставів Своїх Ти навчаєш мене.</verse>
    <verse label="Ps 119:172">Хай язик мій звіщатиме слово Твоє, бо всі Твої заповіді справедливість.</verse>
    <verse label="Ps 119:173">Нехай буде рука Твоя в поміч мені, бо я вибрав накази Твої.</verse>
    <verse label="Ps 119:174">Я прагну спасіння Твого, о Господи, а Закон Твій то розкіш моя!</verse>
    <verse label="Ps 119:175">Хай душа моя буде жива, і хай славить Тебе, а Твій присуд нехай допоможе мені!</verse>
    <verse label="Ps 119:176">Я блукаю, немов та овечка загублена, пошукай же Свого раба, бо я не забув Твоїх заповідей!...</verse>
    <verse label="Ps 120:1">Пісня прочан. Я кликав до Господа в горі своїм, і Він мене вислухав,</verse>
    <verse label="Ps 120:2">Господи, визволь же душу мою від губи неправдивої, від язика зрадливого!</verse>
    <verse label="Ps 120:3">Що Тобі дасть, або що для Тебе додасть лукавий язик?</verse>
    <verse label="Ps 120:4">Загострені стріли потужного із ялівцевим вугіллям!</verse>
    <verse label="Ps 120:5">Горе мені, що замешкую в Мешеху, що живу із шатрами Кедару!</verse>
    <verse label="Ps 120:6">Довго душа моя перебувала собі разом з тими, хто ненавидить мир:</verse>
    <verse label="Ps 120:7">я за мир, та коли говорю, то вони за війну!</verse>
    <verse label="Ps 121:1">Пісня прочан. Свої очі я зводжу на гори, звідки прийде мені допомога,</verse>
    <verse label="Ps 121:2">мені допомога від Господа, що вчинив небо й землю!</verse>
    <verse label="Ps 121:3">Він не дасть захитатись нозі твоїй, не здрімає твій Сторож:</verse>
    <verse label="Ps 121:4">оце не дрімає й не спить Сторож ізраїлів!</verse>
    <verse label="Ps 121:5">Господь то твій Сторож, Господь твоя тінь при правиці твоїй,</verse>
    <verse label="Ps 121:6">удень сонце не вдарить тебе, ані місяць вночі!</verse>
    <verse label="Ps 121:7">Господь стерегтиме тебе від усякого зла, стерегтиме Він душу твою,</verse>
    <verse label="Ps 121:8">Господь стерегтиме твій вихід та вхід відтепер аж навіки!</verse>
    <verse label="Ps 122:1">Пісня прочан. Давидова. Я радів, як казали мені: Ходімо до дому Господнього!</verse>
    <verse label="Ps 122:2">Ноги наші стояли в воротях Твоїх, Єрусалиме.</verse>
    <verse label="Ps 122:3">Єрусалиме, збудований ти як те місто, що злучене разом,</verse>
    <verse label="Ps 122:4">куди сходять племена, племена Господні, щоб свідчити ізраїлеві, щоб іменню Господньому дякувати!</verse>
    <verse label="Ps 122:5">Бо то там на престолах для суду сидять, на престолах дому Давидового.</verse>
    <verse label="Ps 122:6">Миру бажайте для Єрусалиму: Нехай будуть безпечні, хто любить тебе!</verse>
    <verse label="Ps 122:7">Нехай буде мир у твоїх передмур'ях, безпека в палатах твоїх!</verse>
    <verse label="Ps 122:8">Ради братті моєї та друзів моїх я буду казати: Мир тобі!</verse>
    <verse label="Ps 122:9">Ради дому Господа, нашого Бога, я буду шукати для тебе добра!</verse>
    <verse label="Ps 123:1">Пісня прочан. Свої очі я зводжу до Тебе, що на небесах пробуваєш!</verse>
    <verse label="Ps 123:2">Ото бо, як очі рабів до руки їх панів, як очі невільниці до руки її пані, отак наші очі до Господа, нашого Бога, аж поки не змилується Він над нами!</verse>
    <verse label="Ps 123:3">Помилуй нас, Господи, помилуй нас, бо погорди ми досить наситились!</verse>
    <verse label="Ps 123:4">Душа наша наситилась досить собі: від безпечних наруги, від пишних погорди!...</verse>
    <verse label="Ps 124:1">Пісня прочан. Давидова. Коли б не Господь, що був з нами нехай но ізраїль повість!</verse>
    <verse label="Ps 124:2">коли б не Господь, що був з нами, як повстала була на нас людина,</verse>
    <verse label="Ps 124:3">то нас поковтали б живцем, коли розпалився на нас їхній гнів,</verse>
    <verse label="Ps 124:4">то нас позаливала б вода, душу нашу потік перейшов би,</verse>
    <verse label="Ps 124:5">душу нашу тоді перейшла б та бурхлива вода!</verse>
    <verse label="Ps 124:6">Благословенний Господь, що не дав нас на здобич для їхніх зубів!</verse>
    <verse label="Ps 124:7">Душа наша, як птах, урятувалась із сільця птахоловів, сільце розірвалось, а ми врятувались!</verse>
    <verse label="Ps 124:8">Наша поміч ув імені Господа, що вчинив небо й землю!</verse>
    <verse label="Ps 125:1">Пісня прочан. Ті, хто надію складає на Господа, вони як Сіонська гора, яка не захитається, яка буде стояти повік!</verse>
    <verse label="Ps 125:2">Єрусалим, гори круг нього, а Господь круг народу Свого відтепер й аж навіки!</verse>
    <verse label="Ps 125:3">Не спочине бо берло нечестя на долі тих праведних, щоб праведні не простягли своїх рук до неправди.</verse>
    <verse label="Ps 125:4">Зроби ж, Господи, добре для добрих, та для простосердих!</verse>
    <verse label="Ps 125:5">Тих же, що збочують на свої манівці, нехай їх провадить Господь разом із беззаконцями! Мир на ізраїля!</verse>
    <verse label="Ps 126:1">Пісня прочан. Як вертався Господь із полоном Сіону, то були ми немов би у сні...</verse>
    <verse label="Ps 126:2">Наші уста тоді були повні веселощів, а язик наш співання! Казали тоді між народами: Велике вчинив Господь з ними!</verse>
    <verse label="Ps 126:3">Велике вчинив Господь з нами, були радісні ми!</verse>
    <verse label="Ps 126:4">Вернися ж із нашим полоном, о Господи, немов ті джерела, на південь!</verse>
    <verse label="Ps 126:5">Хто сіє з слізьми, зо співом той жне:</verse>
    <verse label="Ps 126:6">все ходить та плаче, хто носить торбину насіння на посів, та вернеться з співом, хто носить снопи свої!</verse>
    <verse label="Ps 127:1">Пісня прочан. Соломонова. Коли дому Господь не будує, даремно працюють його будівничі при ньому! Коли міста Господь не пильнує, даремно сторожа чуває!</verse>
    <verse label="Ps 127:2">Даремно вам рано вставати, допізна сидіти, їсти хліб загорьований, Він і в спанні подасть другові Своєму!</verse>
    <verse label="Ps 127:3">Діти спадщина Господнє, плід утроби нагорода!</verse>
    <verse label="Ps 127:4">Як стріли в руках того велетня, так і сини молоді:</verse>
    <verse label="Ps 127:5">блаженний той муж, що сагайдака свого ними наповнив, не будуть такі посоромлені, коли в брамі вони говоритимуть із ворогами!</verse>
    <verse label="Ps 128:1">Пісня прочан. Блажен кожен, хто боїться Господа, хто ходить путями Його!</verse>
    <verse label="Ps 128:2">Коли труд своїх рук будеш їсти, блажен ти, і добре тобі!</verse>
    <verse label="Ps 128:3">Твоя жінка в кутах твого дому як та виноградина плідна, твої діти навколо твого стола немов саджанці ті оливкові!</verse>
    <verse label="Ps 128:4">Оце так буде поблагословлений муж, що боїться він Господа!</verse>
    <verse label="Ps 128:5">Нехай поблагословить тебе Господь із Сіону, і побачиш добро Єрусалиму по всі дні свого життя,</verse>
    <verse label="Ps 128:6">і побачиш онуків своїх! Мир на ізраїля!</verse>
    <verse label="Ps 129:1">Пісня прочан. Багато гнобили мене від юнацтва мого, нехай но ізраїль повість!</verse>
    <verse label="Ps 129:2">Багато гнобили мене від юнацтва мого, та мене не подужали!</verse>
    <verse label="Ps 129:3">Орали були на хребті моїм плугатарі, поклали вони довгі борозни,</verse>
    <verse label="Ps 129:4">та Господь справедливий, Він шнури безбожних порвав!</verse>
    <verse label="Ps 129:5">Нехай посоромлені будуть, і хай повідступають назад усі ті, хто Сіона ненавидить!</verse>
    <verse label="Ps 129:6">Бодай стали вони, як трава на дахах, що всихає вона, поки виросте,</verse>
    <verse label="Ps 129:7">що нею жмені своєї жнець не наповнить, ані оберемка свого в'язальник,</verse>
    <verse label="Ps 129:8">і не скаже прохожий до них: Благословення Господнє на вас, благословляємо вас ім'ям Господа!</verse>
    <verse label="Ps 130:1">Пісня прочан. З глибини я взиваю до Тебе, о Господи:</verse>
    <verse label="Ps 130:2">Господи, почуй же мій голос! Нехай уші Твої будуть чулі на голос благання мого!</verse>
    <verse label="Ps 130:3">Якщо, Господи, будеш зважати на беззаконня, хто встоїть, Владико?</verse>
    <verse label="Ps 130:4">Бо в Тебе пробачення, щоб боятись Тебе...</verse>
    <verse label="Ps 130:5">Я надіюсь на Господа, має надію душа моя, і на слово Його я вповаю.</verse>
    <verse label="Ps 130:6">Виглядає душа моя Господа більш, ніж поранку сторожа, що до ранку вона стереже.</verse>
    <verse label="Ps 130:7">Хай надію складає ізраїль на Господа, бо з Господом милість, і велике визволення з Ним,</verse>
    <verse label="Ps 130:8">і ізраїля визволить Він від усіх його прогріхів!</verse>
    <verse label="Ps 131:1">Пісня прочан. Давидова. Господи, серце моє не пишнилось, і очі мої не підносились, і я не ганявсь за речами, що більші й дивніші над мене!</verse>
    <verse label="Ps 131:2">Таж я втихомирював і заспокоював душу свою, як дитя, від перс мами своєї відлучене, як дитина відлучена в мене душа моя!</verse>
    <verse label="Ps 131:3">Хай надію складає ізраїль на Господа відтепер аж навіки!</verse>
    <verse label="Ps 132:1">Пісня прочан. Згадай, Господи, про Давида, про всі його муки,</verse>
    <verse label="Ps 132:2">що клявсь Господеві, присягався був Сильному Якова:</verse>
    <verse label="Ps 132:3">Не ввійду я в намет свого дому, не зійду я на ложе постелі своєї,</verse>
    <verse label="Ps 132:4">не дам сну своїм очам, дрімання повікам своїм,</verse>
    <verse label="Ps 132:5">аж поки не знайду я для Господа місця, місця перебування для Сильного Якова!</verse>
    <verse label="Ps 132:6">Ось ми чули про Нього в Ефрафі, на Яарських полях ми знайшли Його.</verse>
    <verse label="Ps 132:7">Увійдім же в мешкання Його, поклонімось підніжкові ніг Його!</verse>
    <verse label="Ps 132:8">Встань же Господи, йди до Свого відпочинку, Ти й ковчег сили Твоєї!</verse>
    <verse label="Ps 132:9">Священики Твої хай зодягнуться в правду, і будуть співати Твої богобійні!</verse>
    <verse label="Ps 132:10">Ради Давида, Свого раба, не відвертай лиця від Свого помазанця.</verse>
    <verse label="Ps 132:11">Господь присягнув був Давидові правду, і не відступить від неї: Від плоду утроби твоєї Я посаджу на престолі твоїм!</verse>
    <verse label="Ps 132:12">Якщо будуть синове твої пильнувати Мого заповіта й свідоцтва Мого, що його Я навчатиму їх, то й сини їхні на вічні віки будуть сидіти на троні твоїм!</verse>
    <verse label="Ps 132:13">Бо вибрав Сіона Господь, уподобав його на оселю Собі:</verse>
    <verse label="Ps 132:14">То місце Мого відпочинку на вічні віки, пробуватиму тут, бо його уподобав,</verse>
    <verse label="Ps 132:15">поживу його щедро благословлю, і хлібом убогих його нагодую!</verse>
    <verse label="Ps 132:16">Священиків його зодягну у спасіння, а його богобійні співатимуть радісно.</verse>
    <verse label="Ps 132:17">Я там вирощу рога Давидового, для Свого помазанця вготую світильника,</verse>
    <verse label="Ps 132:18">ворогів його соромом позодягаю, а на ньому корона його буде сяяти!</verse>
    <verse label="Ps 133:1">Пісня прочан. Давидова. Оце яке добре та гарне яке, щоб жити братам однокупно!</verse>
    <verse label="Ps 133:2">Воно як та добра олива на голову, що спливає на бороду, Ааронову бороду, що спливає на кінці одежі його!</verse>
    <verse label="Ps 133:3">Воно як хермонська роса, що спадає на гори Сіону, бо там наказав Господь благословення, повіквічне життя!</verse>
    <verse label="Ps 134:1">Пісня прочан. Поблагословіть оце Господа, всі раби Господні, що по ночах у домі Господньому ви стоїте!</verse>
    <verse label="Ps 134:2">Ваші руки здійміть до святині, і Господа благословіть!</verse>
    <verse label="Ps 134:3">Нехай поблагословить тебе із Сіону Господь, що вчинив небо й землю!</verse>
    <verse label="Ps 135:1">Алілуя! Хваліте Господнє ім'я, хваліте, Господні раби,</verse>
    <verse label="Ps 135:2">що стоїте в домі Господньому, на подвір'ях дому нашого Бога!</verse>
    <verse label="Ps 135:3">Хваліть Господа, бо добрий Господь, співайте іменню Його, бо приємне воно,</verse>
    <verse label="Ps 135:4">бо вибрав Господь собі Якова, ізраїля на власність Свою!</verse>
    <verse label="Ps 135:5">Знаю бо я, що Господь і Владика наш більший від богів усіх!</verse>
    <verse label="Ps 135:6">Все, що хоче Господь, те Він чинить на небі та на землі, на морях та по всяких глибинах!</verse>
    <verse label="Ps 135:7">Підіймає Він хмари від краю землі, блискавиці вчинив для дощу, випроваджує вітер з запасів Своїх.</verse>
    <verse label="Ps 135:8">Він позабивав перворідних Єгипту, від людини аж до скотини.</verse>
    <verse label="Ps 135:9">Він послав між Єгипет ознаки та чуда, на фараона і на рабів всіх його.</verse>
    <verse label="Ps 135:10">Він уразив багато народів, і потужних царів повбивав:</verse>
    <verse label="Ps 135:11">Сигона, царя амореян, і Оґа, Башану царя, та всіх ханаанських царів.</verse>
    <verse label="Ps 135:12">і Він дав їхню землю спадщиною, на спадок ізраїлеві, Своєму народові.</verse>
    <verse label="Ps 135:13">Господи, Ймення Твоє віковічне, Господи, пам'ять Твоя з роду в рід!</verse>
    <verse label="Ps 135:14">Бо буде судити Господь Свій народ, та змилосердиться Він над Своїми рабами.</verse>
    <verse label="Ps 135:15">Божки людів то срібло та золото, діло рук людських:</verse>
    <verse label="Ps 135:16">вони мають уста й не говорять, очі мають вони і не бачать,</verse>
    <verse label="Ps 135:17">мають уші й не чують, в їхніх устах нема віддиху!</verse>
    <verse label="Ps 135:18">Нехай стануть такі, як вони, ті, хто їх виробляє, усі, хто надію на них покладає!</verse>
    <verse label="Ps 135:19">Доме ізраїлів, благословіть Господа! Аароновий доме, благословіть Господа!</verse>
    <verse label="Ps 135:20">Доме Левіїв, благословіть Господа! Хто боїться Господа, благословіть Господа!</verse>
    <verse label="Ps 135:21">Благословенний Господь від Сіону, що мешкає в Єрусалимі! Алілуя!</verse>
    <verse label="Ps 136:1">Дякуйте Господу, добрий бо Він, бо навіки Його милосердя!</verse>
    <verse label="Ps 136:2">Дякуйте Богу богів, бо навіки Його милосердя!</verse>
    <verse label="Ps 136:3">Дякуйте Владиці владик, бо навіки Його милосердя!</verse>
    <verse label="Ps 136:4">Тому, хто чуда великі Єдиний вчиняє, бо навіки Його милосердя!</verse>
    <verse label="Ps 136:5">Хто розумом небо вчинив, бо навіки Його милосердя!</verse>
    <verse label="Ps 136:6">Хто землю простяг над водою, бо навіки Його милосердя!</verse>
    <verse label="Ps 136:7">Хто світила великі вчинив, бо навіки Його милосердя!</verse>
    <verse label="Ps 136:8">сонце, щоб вдень панувало воно, бо навіки Його милосердя!</verse>
    <verse label="Ps 136:9">місяця й зорі, щоб вони панували вночі, бо навіки Його милосердя!</verse>
    <verse label="Ps 136:10">Хто Єгипет побив був у їхніх перворідних, бо навіки Його милосердя!</verse>
    <verse label="Ps 136:11">і ізраїля вивів з-між них, бо навіки Його милосердя!</verse>
    <verse label="Ps 136:12">рукою міцною й раменом простягненим, бо навіки Його милосердя!</verse>
    <verse label="Ps 136:13">Хто море Червоне розтяв на частини, бо навіки Його милосердя!</verse>
    <verse label="Ps 136:14">і серед нього ізраїля перепровадив, бо навіки Його милосердя!</verse>
    <verse label="Ps 136:15">і фараона та війська його вкинув у море Червоне, бо навіки Його милосердя!</verse>
    <verse label="Ps 136:16">Хто провадив народ Свій в пустині, бо навіки Його милосердя!</verse>
    <verse label="Ps 136:17">Хто великих царів повбивав, бо навіки Його милосердя!</verse>
    <verse label="Ps 136:18">і потужних царів перебив, бо навіки Його милосердя!</verse>
    <verse label="Ps 136:19">Сигона, царя амореян, бо навіки Його милосердя!</verse>
    <verse label="Ps 136:20">і Оґа, Башану царя, бо навіки Його милосердя!</verse>
    <verse label="Ps 136:21">і Хто землю їхню дав на спадщину, бо навіки Його милосердя!</verse>
    <verse label="Ps 136:22">на спадок ізраїлеві, Своєму рабові, бо навіки Його милосердя!</verse>
    <verse label="Ps 136:23">Хто про нас пам'ятав у пониженні нашім, бо навіки Його милосердя!</verse>
    <verse label="Ps 136:24">і від ворогів наших визволив нас, бо навіки Його милосердя!</verse>
    <verse label="Ps 136:25">Хто кожному тілові хліба дає, бо навіки Його милосердя!</verse>
    <verse label="Ps 136:26">Дякуйте Богу небесному, бо навіки Його милосердя!</verse>
    <verse label="Ps 137:1">Над річками Вавилонськими, там ми сиділи та й плакали, коли згадували про Сіона!</verse>
    <verse label="Ps 137:2">На вербах у ньому повісили ми свої арфи,</verse>
    <verse label="Ps 137:3">співу бо пісні від нас там жадали були поневолювачі наші, а веселощів наші мучителі: Заспівайте но нам із Сіонських пісень!</verse>
    <verse label="Ps 137:4">Як же зможемо ми заспівати Господнюю пісню в землі чужинця?</verse>
    <verse label="Ps 137:5">Якщо я забуду за тебе, о Єрусалиме, хай забуде за мене правиця моя!</verse>
    <verse label="Ps 137:6">Нехай мій язик до мого піднебіння прилипне, якщо я не буду тебе пам'ятати, якщо не поставлю я Єрусалима над радість найвищу свою!...</verse>
    <verse label="Ps 137:7">Пам'ятай же, о Господи, едомським синам про день Єрусалиму, як кричали вони: Руйнуйте, руйнуйте аж до підвалин його!...</verse>
    <verse label="Ps 137:8">Вавилонськая дочко, що маєш і ти ограбована бути, блажен, хто заплатить тобі за твій чин, що ти нам заподіяла!</verse>
    <verse label="Ps 137:9">Блажен, хто ухопить та порозбиває об скелю і твої немовлята!...</verse>
    <verse label="Ps 138:1">Давидів. Прославляю Тебе цілим серцем своїм, перед богами співаю Тобі!</verse>
    <verse label="Ps 138:2">Вклоняюсь до храму святого Твого, і славлю імення Твоє за Твоє милосердя й за правду Твою, бо звеличив Ти був над усе Своє Ймення та слово Своє!</verse>
    <verse label="Ps 138:3">Удень, як взиваю, почуєш мене, підбадьорюєш силою душу мою!</verse>
    <verse label="Ps 138:4">Усі земні царі прославлять Тебе, Господи, будуть, бо почують вони слово уст Твоїх,</verse>
    <verse label="Ps 138:5">і будуть співати про Господні дороги, бо слава Господня велика,</verse>
    <verse label="Ps 138:6">бо високий Господь, але бачить низького, а гордого Він пізнає іздалека!</verse>
    <verse label="Ps 138:7">Якщо серед тісноти піду, Ти оживиш мене, на лютість моїх ворогів пошлеш руку Свою, і правиця Твоя допоможе мені,</verse>
    <verse label="Ps 138:8">для мене Господь оце виконає! Твоя милість, о Господи, вічна, чинів Своєї руки не полиш!</verse>
    <verse label="Ps 139:1">Для дириґетна хору. Псалом Давидів. Господи, випробував Ти мене та й пізнав,</verse>
    <verse label="Ps 139:2">Ти знаєш сидіння моє та вставання моє, думку мою розумієш здалека.</verse>
    <verse label="Ps 139:3">Дорогу мою та лежання моє виміряєш, і Ти всі путі мої знаєш,</verse>
    <verse label="Ps 139:4">бо ще слова нема на моїм язиці, а вже, Господи, знаєш те все!</verse>
    <verse label="Ps 139:5">Оточив Ти мене ззаду й спереду, і руку Свою надо мною поклав.</verse>
    <verse label="Ps 139:6">Дивне знання над моє розуміння, високе воно, я його не подолаю!</verse>
    <verse label="Ps 139:7">Куди я від Духа Твого піду, і куди я втечу від Твого лиця?</verse>
    <verse label="Ps 139:8">Якщо я на небо зійду, то Ти там, або постелюся в шеолі ось Ти!</verse>
    <verse label="Ps 139:9">Понесуся на крилах зірниці, спочину я на кінці моря,</verse>
    <verse label="Ps 139:10">то рука Твоя й там попровадить мене, і мене буде тримати правиця Твоя!</verse>
    <verse label="Ps 139:11">Коли б я сказав: Тільки темрява вкриє мене, і ніч світло для мене,</verse>
    <verse label="Ps 139:12">то мене не закриє від Тебе і темрява, і ніч буде світити, як день, і темнота як світло!</verse>
    <verse label="Ps 139:13">Бо Ти вчинив нирки мої, Ти виткав мене в утробі матері моєї,</verse>
    <verse label="Ps 139:14">Прославляю Тебе, що я дивно утворений! Дивні діла Твої, і душа моя відає вельми про це!</verse>
    <verse label="Ps 139:15">і кості мої не сховались від Тебе, бо я вчинений був в укритті, я витканий був у глибинах землі!</verse>
    <verse label="Ps 139:16">Мого зародка бачили очі Твої, і до книги Твоєї записані всі мої члени та дні, що в них були вчинені, коли жодного з них не було...</verse>
    <verse label="Ps 139:17">Які дорогі мені стали думки Твої, Боже, як побільшилося їх число,</verse>
    <verse label="Ps 139:18">перелічую їх, численніші вони від піску! Як пробуджуюся, то я ще з Тобою.</verse>
    <verse label="Ps 139:19">Якби, Боже, вразив Ти безбожника, а ви, кровожерці, відступітесь від мене!</verse>
    <verse label="Ps 139:20">Вони називають підступно Тебе, Твої вороги на марноту пускаються!</verse>
    <verse label="Ps 139:21">Отож, ненавиджу Твоїх ненависників, Господи, і Твоїх заколотників бриджусь:</verse>
    <verse label="Ps 139:22">повною ненавистю я ненавиджу їх, вони стали мені ворогами!...</verse>
    <verse label="Ps 139:23">Випробуй, Боже, мене, і пізнай моє серце, досліди Ти мене, і пізнай мої задуми,</verse>
    <verse label="Ps 139:24">і побач, чи не йду я дорогою злою, і на вічну дорогу мене попровадь!</verse>
    <verse label="Ps 140:1">Для дириґетна хору. Псалом Давидів. (140-2) Визволь мене від людини лихої, о Господи, бережи мене від насильника,</verse>
    <verse label="Ps 140:2">(140-3) що в серці своїм замишляють злі речі, що війни щодня викликають!</verse>
    <verse label="Ps 140:3">(140-4) Вони гострять свого язика, як той вуж, отрута гадюча під їхніми устами! Села.</verse>
    <verse label="Ps 140:4">(140-5) Пильнуй мене, Господи, від рук нечестивого, бережи мене від насильника, що задумали стопи мої захитати...</verse>
    <verse label="Ps 140:5">(140-6) Чванливі сховали на мене тенета та шнури, розтягли свою сітку при стежці, сільця розмістили на мене! Села.</verse>
    <verse label="Ps 140:6">(140-7) Я сказав Господеві: Ти Бог мій, почуй же, о Господи, голос благання мого!</verse>
    <verse label="Ps 140:7">(140-8) Господи, Владико мій, сило мого спасіння, що в день бою покрив мою голову,</verse>
    <verse label="Ps 140:8">(140-9) не виконай, Господи, бажань безбожного, не здійсни його задуму! Села.</verse>
    <verse label="Ps 140:9">(140-10) Бодай голови не піднесли всі ті, хто мене оточив, бодай зло їхніх уст їх покрило!</verse>
    <verse label="Ps 140:10">(140-11) Хай присок на них упаде, нехай кине Він їх до огню, до провалля, щоб не встали вони!...</verse>
    <verse label="Ps 140:11">(140-12) Злоязична людина щоб міцною вона не була на землі, людина насильства бодай лихо спіймало її, щоб попхнути на погибіль!</verse>
    <verse label="Ps 140:12">(140-13) Я знаю, що зробить Господь правосуддя убогому, присуд правдивий для бідних,</verse>
    <verse label="Ps 140:13">(140-14) тільки праведні дякувати будуть іменню Твоєму, невинні сидітимуть перед обличчям Твоїм!</verse>
    <verse label="Ps 141:1">Псалом Давидів. Господи, кличу до Тебе, поспішися до мене, почуй же мій голос, як кличу до Тебе!</verse>
    <verse label="Ps 141:2">Нехай стане молитва моя як кадило перед лицем Твоїм, підношення рук моїх як жертва вечірня!</verse>
    <verse label="Ps 141:3">Поклади, Господи, сторожу на уста мої, стережи двері губ моїх!</verse>
    <verse label="Ps 141:4">Не дай нахилятися серцю моєму до речі лихої, щоб учинки робити безбожністю, із людьми, що чинять переступ, і щоб не ласувався я їхніми присмаками!</verse>
    <verse label="Ps 141:5">Як праведний вразить мене, то це милість, а докорить мені, це олива на голову, її не відкине моя голова, бо ще і молитва моя проти їхнього зла.</verse>
    <verse label="Ps 141:6">Їхні судді по скелі розкидані, та слова мої вчують, бо приємні вони...</verse>
    <verse label="Ps 141:7">Як дрова рубають й розколюють їх на землі, так розкидані наші кістки над отвором шеолу.</verse>
    <verse label="Ps 141:8">Бо до Тебе, о Господи, Владико, мої очі, на Тебе надіюсь не зруйновуй мого життя!</verse>
    <verse label="Ps 141:9">Бережи Ти від пастки мене, що на мене поставили, та від тенет переступників!</verse>
    <verse label="Ps 141:10">Хай безбожні попадають разом до сітки своєї, а я промину!</verse>
    <verse label="Ps 142:1">Псалом навчальний, Давида, коли був у печері. Молитва. (142-2) Мій голос до Господа, я кличу, мій голос до Господа, я благаю!</verse>
    <verse label="Ps 142:2">(142-3) Перед обличчям Його виливаю я мову свою, про недолю свою я розказую перед обличчям Його,</verse>
    <verse label="Ps 142:3">(142-4) коли омліває мій дух у мені. А Ти знаєш дорогу мою: на дорозі, якою ходжу, пастку для мене сховали!</verse>
    <verse label="Ps 142:4">(142-5) Праворуч поглянь і побач: немає нікого знайомого, загинув притулок від мене, ніхто не питає за душу мою...</verse>
    <verse label="Ps 142:5">(142-6) Я кличу до Тебе, о Господи, я кажу: Ти моє пристановище, доля моя у країні живих!</verse>
    <verse label="Ps 142:6">(142-7) Прислухайся ж Ти до благання мого, бо зробився я зовсім нужденний! Визволь мене від моїх переслідників, бо стали сильніші від мене вони!</verse>
    <verse label="Ps 142:7">(142-8) Виведи душу мою із в'язниці, щоб славити Ймення Твоє! Праведні оточать мене, як учиниш добро надо мною!</verse>
    <verse label="Ps 143:1">Псалом Давидів. Господи, вислухай молитву мою, почуй благання моє в Своїй вірності, у правді Своїй обізвися до мене!</verse>
    <verse label="Ps 143:2">і на суд не вступай із рабом Своїм, бо жоден живий перед обличчям Твоїм справедливим не буде!</verse>
    <verse label="Ps 143:3">Бо неприятель переслідує душу мою, топче живую мою до землі... Посадив мене в темряву, як мерців цього світу!</verse>
    <verse label="Ps 143:4">Омліває мій дух у мені, кам'яніє в нутрі моїм серце моє...</verse>
    <verse label="Ps 143:5">Я згадую дні стародавні, над усіми Твоїми чинами роздумую, говорю про діла Твоїх рук.</verse>
    <verse label="Ps 143:6">Я руки свої простягаю до Тебе, душа моя прагне Тебе, як води пересохла земля! Села.</verse>
    <verse label="Ps 143:7">Поспіши мене вислухати, Господи, дух мій кінчається! Не ховай Ти від мене обличчя Свого, і нехай я не буду подібний до тих, хто сходить до гробу!</verse>
    <verse label="Ps 143:8">Об'яви мені вранці Своє милосердя, бо на Тебе надіюсь, повідом Ти мене про дорогу, якою я маю ходити, бо до Тебе підношу я душу свою!</verse>
    <verse label="Ps 143:9">Урятуй мене, Господи, від моїх ворогів, бо до Тебе вдаюся!</verse>
    <verse label="Ps 143:10">Навчи мене волю чинити Твою, бо Ти Бог мій, добрий Дух Твій нехай попровадить мене по рівній землі!</verse>
    <verse label="Ps 143:11">Ради Ймення Свого, о Господи, оживи мене, Своєю правдою виведи душу мою від недолі!</verse>
    <verse label="Ps 143:12">А в Своїм милосерді понищ моїх ворогів, і вигуби всіх, хто ненавидить душу мою, бо я раб Твій!</verse>
    <verse label="Ps 144:1">Давидів. Благословенний Господь, моя скеля, що руки мої Він навчає до бою, пальці мої до війни!</verse>
    <verse label="Ps 144:2">Він моє милосердя й твердиня моя, фортеця моя та моя охорона мені, Він мій щит, і я до Нього вдаюся, Він мій народ підбиває під мене!</verse>
    <verse label="Ps 144:3">Господи, що то людина, що знаєш її, що то син людський, що зважаєш на нього?</verse>
    <verse label="Ps 144:4">Людина стала до пари подібна, її дні як та тінь проминуща!</verse>
    <verse label="Ps 144:5">Господи, нахили Своє небо, й зійди, доторкнися до гір, і вони задимують!</verse>
    <verse label="Ps 144:6">Заблищи блискавицею, й їх розпорош, пошли Свої стріли, і їх побентеж!</verse>
    <verse label="Ps 144:7">Пошли з висоти Свою руку, й мене порятуй, і визволь мене з вод великих, від руки чужинців,</verse>
    <verse label="Ps 144:8">що їхні уста промовляють неправду, а їхня правиця правиця зрадлива!</verse>
    <verse label="Ps 144:9">Боже, я пісню нову заспіваю Тобі, на арфі десятиструнній заграю Тобі,</verse>
    <verse label="Ps 144:10">що Ти перемогу царям подаєш, що рятуєш Давида, Свого раба, від лихого меча!</verse>
    <verse label="Ps 144:11">Порятуй же мене й збережи Ти мене від руки чужинців, що їхні уста промовляють марноту, а їхня правиця правиця зрадлива,</verse>
    <verse label="Ps 144:12">щоб були сини наші, немов саджанці, виплекані в їхній молодості, наші дочки немов ті наріжні стовпи, витесані на окрасу палати!</verse>
    <verse label="Ps 144:13">Повні наші комори, вони видають найрізніше, котяться тисячами наші вівці та кози, десятками тисяч по наших подвір'ях розплоджуються!</verse>
    <verse label="Ps 144:14">Ситі наші бики, немає пригод і немає хвороби, і на вулицях наших нема нарікань!</verse>
    <verse label="Ps 144:15">Блаженний народ, що йому так ведеться, блаженний народ, що Господь йому Бог!</verse>
    <verse label="Ps 145:1">Хвала Давидова. Я буду Тебе величати, о Боже мій, Царю, і благословлятиму Ймення Твоє повік-віку!</verse>
    <verse label="Ps 145:2">Я кожного дня Тебе благословлятиму, і хвалитиму Ймення Твоє повік-віку!</verse>
    <verse label="Ps 145:3">Великий Господь і прославлений вельми, і недослідиме величчя Його!</verse>
    <verse label="Ps 145:4">Рід родові буде хвалити діла Твої, і будуть могутність Твою виявляти!</verse>
    <verse label="Ps 145:5">Про пишну славу величчя Твого, про справи чудовні Твої розповім!</verse>
    <verse label="Ps 145:6">Будуть казати про силу грізних Твоїх чинів, а про велич Твою розповім я про неї.</verse>
    <verse label="Ps 145:7">Пам'ять про добрість велику Твою сповіщатимуть, і будуть співати про правду Твою!</verse>
    <verse label="Ps 145:8">Щедрий і милосердний Господь, довготерпеливий й многомилостивий,</verse>
    <verse label="Ps 145:9">Господь добрий до всіх, а Його милосердя на всі Його творива!</verse>
    <verse label="Ps 145:10">Тебе, Господи, славити будуть усі Твої творива, а святі Твої Тебе благословлятимуть,</verse>
    <verse label="Ps 145:11">про славу Царства Твого звіщатимуть, про могутність Твою говоритимуть,</verse>
    <verse label="Ps 145:12">щоб людським синам об'явити про могутність Його та про славу величчя Царства Його!</verse>
    <verse label="Ps 145:13">Царство Твоє царство всіх віків, а влада Твоя по всі роди!</verse>
    <verse label="Ps 145:14">Господь підпирає всіх падаючих, усіх зігнутих Він випростовує!</verse>
    <verse label="Ps 145:15">Очі всіх уповають на Тебе, і Ти їм поживу даєш своєчасно,</verse>
    <verse label="Ps 145:16">Ти руку Свою відкриваєш, і все, що живе, Ти зичливо годуєш!</verse>
    <verse label="Ps 145:17">Господь справедливий на кожній дорозі Своїй, і милостивий у всіх Своїх учинках,</verse>
    <verse label="Ps 145:18">Господь близький всім, хто взиває до Нього, хто правдою кличе Його!</verse>
    <verse label="Ps 145:19">Волю тих, хто боїться Його, Він сповняє, і благання їх чує та їм помагає,</verse>
    <verse label="Ps 145:20">Господь береже тих усіх, хто любить Його, а безбожних усіх Він понищить!</verse>
    <verse label="Ps 145:21">Славу Господню уста мої будуть звіщати, і благословлятиме кожне тіло святе Його Ймення на віки віків!</verse>
    <verse label="Ps 146:1">Алілуя! Хвали, душе моя, Господа,</verse>
    <verse label="Ps 146:2">хвалитиму Господа, поки живу, співатиму Богу моєму, аж поки існую!</verse>
    <verse label="Ps 146:3">Не надійтесь на князів, на людського сина, бо в ньому спасіння нема:</verse>
    <verse label="Ps 146:4">вийде дух його і він до своєї землі повертається, того дня його задуми гинуть!</verse>
    <verse label="Ps 146:5">Блаженний, кому його поміч Бог Яковів, що надія його на Господа, Бога його,</verse>
    <verse label="Ps 146:6">що небо та землю вчинив, море й усе, що є в них, що правди пильнує навіки,</verse>
    <verse label="Ps 146:7">правосуддя вчиняє покривдженим, що хліба голодним дає! Господь в'язнів розв'язує,</verse>
    <verse label="Ps 146:8">Господь очі сліпим відкриває, Господь випростовує зігнутих, Господь милує праведних!</verse>
    <verse label="Ps 146:9">Господь обороняє приходьків, сироту та вдовицю підтримує, а дорогу безбожних викривлює!</verse>
    <verse label="Ps 146:10">Хай царює навіки Господь, Бог твій, Сіоне, із роду у рід! Алілуя!</verse>
    <verse label="Ps 147:1">Хваліть Господа, добрий бо Він, виспівуйте нашому Богу, приємний бо Він, Йому подобає хвала!</verse>
    <verse label="Ps 147:2">Господь Єрусалима будує, збирає вигнанців ізраїлевих.</verse>
    <verse label="Ps 147:3">Він зламаносердих лікує, і їхні рани болючі обв'язує,</verse>
    <verse label="Ps 147:4">вираховує Він число зорям, і кожній із них дає ймення.</verse>
    <verse label="Ps 147:5">Великий Господь наш, та дужий на силі, Його мудрости міри нема!</verse>
    <verse label="Ps 147:6">Господь підіймає слухняних, безбожних понижує аж до землі.</verse>
    <verse label="Ps 147:7">Дайте відповідь Господу нашому вдячною піснею, заграйте для нашого Бога на гуслах:</verse>
    <verse label="Ps 147:8">Він хмарами небо вкриває, приготовлює дощ для землі, оброщує гори травою,</verse>
    <verse label="Ps 147:9">худобі дає її корм, воронятам чого вони кличуть!</verse>
    <verse label="Ps 147:10">Не в силі коня уподоба Його, і не в членах людини Його закохання,</verse>
    <verse label="Ps 147:11">Господь любить тих, хто боїться Його, хто надію складає на милість Його!</verse>
    <verse label="Ps 147:12">Хвали Господа, Єрусалиме, прославляй Свого Бога, Сіоне,</verse>
    <verse label="Ps 147:13">бо зміцняє Він засуви брам твоїх, синів твоїх благословляє в тобі,</verse>
    <verse label="Ps 147:14">чинить мир у границі твоїй, годує тебе пшеницею щирою,</verse>
    <verse label="Ps 147:15">посилає на землю наказа Свого, дуже швидко летить Його Слово!</verse>
    <verse label="Ps 147:16">Дає сніг, немов вовну, розпорошує паморозь, буцім то порох,</verse>
    <verse label="Ps 147:17">Він кидає лід Свій, немов ті кришки, і перед морозом Його хто устоїть?</verse>
    <verse label="Ps 147:18">Та Він пошле Своє слово, та й розтопить його, Своїм вітром повіє, вода потече!</verse>
    <verse label="Ps 147:19">Своє слово звіщає Він Якову, постанови Свої та Свої правосуддя ізраїлю:</verse>
    <verse label="Ps 147:20">для жодного люду Він так не зробив, той не знають вони правосуддя Його! Алілуя!</verse>
    <verse label="Ps 148:1">Алілуя! Хваліте Господа з небес, хваліте Його в висоті!</verse>
    <verse label="Ps 148:2">Хваліте Його, всі Його Анголи, хваліте Його, усі війська Його:</verse>
    <verse label="Ps 148:3">Хваліте Його, сонце й місяцю, хваліте Його, усі зорі ясні!</verse>
    <verse label="Ps 148:4">Хваліте Його, небеса із небес, та води, що над небесами!</verse>
    <verse label="Ps 148:5">Нехай Господа хвалять вони, бо Він наказав, і створились вони,</verse>
    <verse label="Ps 148:6">Він їх поставив на вічні віки, дав наказа, і не переступлять його!</verse>
    <verse label="Ps 148:7">Хваліть Господа також з землі: риби великі й безодні усі,</verse>
    <verse label="Ps 148:8">огонь та град, сніг та туман, вітер бурхливий, що виконує слово Його,</verse>
    <verse label="Ps 148:9">гори та пагірки всі, плідне дерево та всі кедрини,</verse>
    <verse label="Ps 148:10">звірина й вся худоба, все плазуюче та птаство крилате,</verse>
    <verse label="Ps 148:11">земні царі й всі народи, князі та всі судді землі,</verse>
    <verse label="Ps 148:12">юнаки та дівиці, старі разом із дітьми,</verse>
    <verse label="Ps 148:13">нехай усі хвалять Господнє ім'я, бо Його тільки Ймення звеличилось, величність Його на землі й небесах!</verse>
    <verse label="Ps 148:14">Він рога народу Своєму підніс! Слава всім богобійним Його, дітям ізраїлевим, народові, що до Нього близький! Алілуя!</verse>
    <verse label="Ps 149:1">Алілуя! Заспівайте для Господа пісню нову, Йому слава на зборах святих!</verse>
    <verse label="Ps 149:2">Хай ізраїль радіє Творцем своїм, хай Царем своїм тішаться діти Сіону!</verse>
    <verse label="Ps 149:3">Нехай славлять ім'я Його танцем, нехай вигравають для Нього на бубні та гуслах,</verse>
    <verse label="Ps 149:4">бо знаходить Господь уподобу в народі Своїм, прикрашає покірних спасінням!</verse>
    <verse label="Ps 149:5">Хай радіють у славі святі, хай співають на ложах своїх,</verse>
    <verse label="Ps 149:6">прославлення Бога на їхніх устах, а меч обосічний ув їхніх руках,</verse>
    <verse label="Ps 149:7">щоб чинити між племенами помсту, між народами кари,</verse>
    <verse label="Ps 149:8">щоб їхніх царів пов'язати кайданами, а їхніх вельмож ланцюгами,</verse>
    <verse label="Ps 149:9">щоб між ними чинити суд написаний! Він величність для всіх богобійних! Алілуя!</verse>
    <verse label="Ps 150:1">Алілуя! Хваліть Бога в святині Його, хваліте Його на могутнім Його небозводі!</verse>
    <verse label="Ps 150:2">Хваліте Його за чини могутні Його, хваліте Його за могутню величність Його!</verse>
    <verse label="Ps 150:3">Хваліте Його звуком трубним, хваліте Його на арфі та гуслах!</verse>
    <verse label="Ps 150:4">Хваліте Його на бубні та танцем, хваліте Його на струнах та флейті!</verse>
    <verse label="Ps 150:5">Хваліте Його на цимбалах дзвінких, хваліте Його на цимбалах гучних!</verse>
    <verse label="Ps 150:6">Все, що дихає, хай Господа хвалить! Алілуя!</verse>
  </lyrics>
</song>
